[
    {
        "title": "山行",
        "author": "滕白",
        "content": "马头閒觉入从容，迭嶂清秋度百重。\n长见孤云能作雨，未应片水不藏龙。\n花村几处连修竹，涧石谁家倚瘦松。\n本若无心许明代，好寻巢许此韬踪。",
        "dynasty": "宋",
        "collection_info": null
    },
    {
        "title": "七绝三首  其一",
        "author": "滕白",
        "content": "稻穗登场谷满车，家家鸡犬更桑麻。\n谩栽木槿成篱落，已得清阴又得花。",
        "dynasty": "宋",
        "collection_info": null
    },
    {
        "title": "七绝三首  其二",
        "author": "滕白",
        "content": "周遭圩岸缭山城，一眼圩田翠不分。\n行到秋苗初熟处，翠茸锦上织黄云。",
        "dynasty": "宋",
        "collection_info": null
    },
    {
        "title": "七绝三首  其三",
        "author": "滕白",
        "content": "古来圩岸护堤防，岸岸圩圩种绿杨。\n岁久树根无寸土，绿杨走入水中央。",
        "dynasty": "宋",
        "collection_info": null
    },
    {
        "title": "山中有所思",
        "author": "王嵒",
        "content": "零零夜雨渍愁根，触物伤离好断魂。\n莫怪杜鹃飞去尽，紫微花裏有啼猿。",
        "dynasty": "宋",
        "collection_info": null
    },
    {
        "title": "回旧山",
        "author": "王嵒",
        "content": "庾家楼上谢家池，处处风烟少旧知。\n明日落花谁共醉，野溪猿鸟恨归迟。",
        "dynasty": "宋",
        "collection_info": null
    },
    {
        "title": "残冬客次资阳江",
        "author": "王嵒",
        "content": "淡云残雪簇江天，策蹇迟回客兴阑。\n持钵老僧来咒水，倚船商女待搬滩。\n沙翘白鹭非真静，竹映繁梅奈苦寒。\n阮籍莫嗟歧路异，旧山溪畔有渔竿。",
        "dynasty": "宋",
        "collection_info": null
    },
    {
        "title": "句  其一",
        "author": "王嵒",
        "content": "何人轻大厦，放尔偃深云。",
        "dynasty": "宋",
        "collection_info": null
    },
    {
        "title": "句  其二",
        "author": "王嵒",
        "content": "高僧惯来看，踏破绿苔纹。",
        "dynasty": "宋",
        "collection_info": null
    },
    {
        "title": "句  其三",
        "author": "王嵒",
        "content": "暗穿地脉龙先觉，密赞天工雨不知。",
        "dynasty": "宋",
        "collection_info": null
    },
    {
        "title": "句  其四",
        "author": "王嵒",
        "content": "溪分涧夺朝宗晚，残月残云信所之。",
        "dynasty": "宋",
        "collection_info": null
    },
    {
        "title": "句  其五",
        "author": "王嵒",
        "content": "朝宗任迭千重浪，捧日能消几片云。",
        "dynasty": "宋",
        "collection_info": null
    },
    {
        "title": "句  其六",
        "author": "王嵒",
        "content": "多惭亦偶休明代，击壤空随野老羣。",
        "dynasty": "宋",
        "collection_info": null
    },
    {
        "title": "句  其七",
        "author": "王嵒",
        "content": "飞来疑是鹤，下处却寻鱼。",
        "dynasty": "宋",
        "collection_info": null
    },
    {
        "title": "题龙华山",
        "author": "郭震",
        "content": "昔年曾到此山来，百鸟声中酒一杯。\n最好寺边开眼处，段文昌有读书台。",
        "dynasty": "宋",
        "collection_info": null
    },
    {
        "title": "纸窗",
        "author": "郭震",
        "content": "偏宜酥壁称闲情，白似溪云薄似冰。\n不是野人嫌月色，免教风弄读书灯。",
        "dynasty": "宋",
        "collection_info": null
    },
    {
        "title": "闻蛩",
        "author": "郭震",
        "content": "愁杀离家未达人，一声声到枕前闻。\n苦吟莫入朱门裏，满耳笙歌不听君。",
        "dynasty": "宋",
        "collection_info": null
    },
    {
        "title": "东郊赋诗",
        "author": "郭震",
        "content": "今日出东郊，东郊好春色。\n青青原上草，莫放征马食。",
        "dynasty": "宋",
        "collection_info": null
    },
    {
        "title": "渔者",
        "author": "郭震",
        "content": "江柳弄风颦翠黛，山光着雨湿臙脂。\n却收短棹拈长笛，一叶舟中仰面吹。",
        "dynasty": "宋",
        "collection_info": null
    },
    {
        "title": "老卒",
        "author": "郭震",
        "content": "老来弓剑喜离身，说着沙场更怆神。\n任使将军全得胜，归时须少去时人。",
        "dynasty": "宋",
        "collection_info": null
    },
    {
        "title": "萤",
        "author": "郭震",
        "content": "秋风凛凛月依依，飞过高梧影裏时。\n处暗若教同众类，世间争得有人知。",
        "dynasty": "宋",
        "collection_info": null
    },
    {
        "title": "惜花",
        "author": "郭震",
        "content": "艷拂衣襟蕊拂杯，遶枝閒共蝶徘徊。\n春风满目还惆怅，半欲离披半未开。",
        "dynasty": "宋",
        "collection_info": null
    },
    {
        "title": "海棠",
        "author": "郭震",
        "content": "又随桃李一时荣，不逐东风处处生。\n疑是四方嫌不种，教于蜀地独垂名。",
        "dynasty": "宋",
        "collection_info": null
    },
    {
        "title": "宿渔家",
        "author": "郭震",
        "content": "几代生涯傍海涯，两三间屋盖芦花。\n灯前笑说归来夜，明月随船送到家。",
        "dynasty": "宋",
        "collection_info": null
    },
    {
        "title": "诗二首  其一",
        "author": "郭震",
        "content": "流落天涯与海涯，旧山终日恨归迟。\n思量却得蹉跎力，会尽人间一肚皮。",
        "dynasty": "宋",
        "collection_info": null
    },
    {
        "title": "诗二首  其二",
        "author": "郭震",
        "content": "江楼四面立屏风，到此诗家合用功。\n沽酒店藏花影内，打渔村在浪声中。",
        "dynasty": "宋",
        "collection_info": null
    },
    {
        "title": "句  其一",
        "author": "郭震",
        "content": "人世几番更面目，仙山依旧锁烟霞。",
        "dynasty": "宋",
        "collection_info": null
    },
    {
        "title": "句  其二",
        "author": "郭震",
        "content": "前山尚自无人到，更说后山山更高。",
        "dynasty": "宋",
        "collection_info": null
    },
    {
        "title": "句  其三",
        "author": "郭震",
        "content": "孤吟四望频。",
        "dynasty": "宋",
        "collection_info": null
    },
    {
        "title": "句  其四",
        "author": "郭震",
        "content": "半欲离披半欲开。",
        "dynasty": "宋",
        "collection_info": null
    },
    {
        "title": "公宇芦",
        "author": "欧阳詹",
        "content": "渔家分得两三茎，公退徐吟思倍清。\n官满不将归旧隠，萧萧留与后人听。",
        "dynasty": "宋",
        "collection_info": null
    },
    {
        "title": "句  其一",
        "author": "欧阳詹",
        "content": "啼猿非有恨，行客自多悲。",
        "dynasty": "宋",
        "collection_info": null
    },
    {
        "title": "句  其二",
        "author": "欧阳詹",
        "content": "不知吹者意，何似听人心。",
        "dynasty": "宋",
        "collection_info": null
    },
    {
        "title": "句  其三",
        "author": "欧阳詹",
        "content": "横琴遮远洞，举手出高峰。",
        "dynasty": "宋",
        "collection_info": null
    },
    {
        "title": "示执坐禅者",
        "author": "释省澄",
        "content": "大道分明绝点尘，何须枯坐始相亲。\n杖藜日涉溪山趣，便是烟霞物外人。",
        "dynasty": "宋",
        "collection_info": null
    },
    {
        "title": "句  其一",
        "author": "刘能",
        "content": "窗外秋声湘瑟怨，槛前竹色楚帆飞。",
        "dynasty": "宋",
        "collection_info": null
    },
    {
        "title": "句  其二",
        "author": "刘能",
        "content": "懒向九嶷歧路望，渡头云雨正霏霏。",
        "dynasty": "宋",
        "collection_info": null
    },
    {
        "title": "赠李营丘",
        "author": "刘鳌",
        "content": "六幅冰绡挂翠庭，危峰迭嶂斗峥嵘。\n却因一夜芭蕉雨，疑是岩前瀑布声。",
        "dynasty": "宋",
        "collection_info": null
    },
    {
        "title": "句",
        "author": "贺亢",
        "content": "但存方寸地，留与子孙耕。",
        "dynasty": "宋",
        "collection_info": null
    },
    {
        "title": "句  其一",
        "author": "高元矩",
        "content": "砚贮寒泉碧，庭堆败叶红。",
        "dynasty": "宋",
        "collection_info": null
    },
    {
        "title": "句  其二",
        "author": "高元矩",
        "content": "鸟掠琴弦穿静院，吏收诗草下閒庭。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "逍遥知语默，境外见真空。\n有位皆玄感，无缘不用功。\n义说三才理，幽深万事通。\n因依堪法则，答谢向旻穹。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "大道虚无境，信之则有灵。\n幽深玄妙理，运转几曾停。\n拘束从何益，周通静杳冥。\n真空非作相，善应保安宁。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "我自常安乐，凡情勿笑耶。\n云生诸洞府，棘不放仙花。\n地卑三光照，天开五色霞。\n未知何所是，善愿理交加。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "我达逍遥理，阴阳运五行。\n道从初一变，德合混三清。\n圣境堪依仗，狐疑事不成。\n异端违雅淡，返祸自轻生。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "逍遥人控鹤，碧落压天津。\n达理通含识，虚无即是真。\n河车谁肯信，铅汞本相亲。\n造化皆如此，今缘论宿因。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "何处堪依仗，经心便皱眉。\n世情多诡诈，业重信愚痴。\n取次招他谤，违非不自知。\n貌恭无德行，祸福在修持。\n小人以小善为无益而弗为也，以小恶为无伤而弗去也，此正在改过修持尔。\n虚无知大道，极意思悠然。\n摩日云中雁，潇湘水似天。\n孤峰高远近，宝月莹团圆。\n信解明开悟，青霄在目前。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "逍遥名有理，得一便知空。\n道本皆深邃，凡为不易穷。\n品流才雅淡，格致意潜通。\n救世传相益，因成顺八风。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "谁测玄机圣，天功地久长。\n羣生皆是性，道德有圆方。\n妍丑随情意，于戏细酌量。\n达人知淡泊，默默见非常。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "道德谁分别，逍遥我自由。\n时情人不达，深理少相投。\n己是终无益，非他作逗留。\n奈何为各异，未定復还休。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "奥义通玄化，精微妙入神。\n功程随志愿，贬降背于真。\n静默堪为法，无言事可亲。\n逢师传口诀，金玉变埃尘。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "清静真空理，不无解者难。\n纵横依见性，廓落智中观。\n坦荡归仁德，辛勤久远看。\n勿教为逆顺，平地入云端。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "干坤常运转，兀兀见众生。\n利物终相应，施为愿要精。\n身慵何隠遁，舌辩谩纵横。\n种性归真理，因缘有重轻。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "仙经无限意，龙虎返丹砂。\n采缀阴阳理，终期岁月赊。\n求来皆有应，不信固难夸。\n忙说闲清境，真诚悟几家。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "阳与阴和合，须从一字求。\n分明皆是象，作相不能投。\n举措先真实，精麤各自柔。\n恒持通觉悟，万派水东流。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "铅汞精修炼，阴阳协物情。\n花开黄道正，药就紫烟轻。\n海峤浮云合，神光照室明。\n彩霞高丽日，细意话长生。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "照然明道德，万象有其端。\n变化疑谁信，超凡入圣看。\n幽玄深自在，眇邈就中难。\n但味风尘裏，方知宇宙宽。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "世界无穷尽，论之远更深。\n阴阳分皂白，瓦砾变黄金。\n报应终还有，邪求不易寻。\n忩忙谁正定，须是合天心。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "世利贪拘束，欺心自不知。\n一真求意在，四叙绝参差。\n顿悟超诸圣，娱情改换痴。\n生前如似梦，愿重细推之。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "愚痴常似醉，何异梦中人。\n欲达终无见，怀疑道岂亲。\n非为贪闭口，那是益于身。\n先生堪寂默，种福不传因。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "人救眼前急，何曾利益心。\n愚迷终浅见，达者智高深。\n苦行须知应，余忧力不任。\n经书无限意，稽古便同今。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "逍遥安且定，但信莫怀疑。\n大海波中水，狂风树摆枝。\n乐天分造化，慧眼细观之。\n方寸无诸恶，恒将利益持。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "恍惚人难晓，天仙语默玄。\n修心无道理，终日自忙然。\n我命真中趣，长生认宿缘。\n机权饶使用，圣事不虚传。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "清虚闲静得，奉道见真归。\n契合皆堪用，因缘事好依。\n精诚求谛信，须有是兼非。\n豁达幽深远，奥妙入玄机。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "清静人安乐，恒持要久长。\n秋天澄皓色，春日发辉光。\n一气从初立，三才位不忙。\n羣生如似梦，甚处得馨香。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "道者强名立，清虚隠显深。\n欲行千里路，别探一般心。\n景象空天远，何劳意马寻。\n玄谈通智慧，曩劫至从今。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "冥搜多景趣，悟则顿神清。\n拘束终难得，冲和入道情。\n知微通理性，滋味好研精。\n妙用天然法，阴功藴大名。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "气类须相假，阴阳造化成。\n离凡知有圣，得外更求精。\n先秘庚辛理，后传戊己名。\n真铅归一体，交感自长生。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "天界殊胜理，凡愚不易知。\n曩因谁可究，浅近故怀疑。\n的实归真性，区邪入正持。\n乐耶亲大道，报应自然之。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "知之修炼法，便是圣中人。\n有象虚无境，邪缘不见真。\n恒持功行益，响应甚平均。\n浑然天地理，大道徧干坤。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "伏藏终不见，巧拙是兼非。\n至道光怀古，周通隠圣机。\n清天何物性，浊地故相依。\n修炼真堪惜，疏慵有顺违。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "梦寐其中物，常人何得知。\n阴寒三数变，阳暖两相宜。\n宿世终皆有，无缘勿强为。\n真铅归至道，龙虎笑华池。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "形影随人得，精修道不迷。\n研穷深理路，造化隠端倪。\n云引龙吟穴，风生虎啸溪。\n少知愚岂解，南北与东西。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "燕雀不生凤，阴阳一气全。\n无穷深可及，境象理推迁。\n奚益其形化，平章语默玄。\n终身何所役，道本岂私焉。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "自在无拘束，逍遥裏外安。\n顽情终不见，圣境类乎端。\n机智将何用，幽深大道宽。\n区分能解意，四季一周看。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "求得真宗一，深知万象清。\n自然通感应，意外别长生。\n学古身何措，辉华日莹明。\n谁穷天地理，去住两无成。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "不醉迷如醉，犹贪巨鼎扛。\n通玄求得一，清静更无双。\n鸾凤栖瑶渚，天津压汉江。\n欲穷何所似，夜月透云窗。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "利钝犹根性，无缘枉用心。\n邪求皆是相，正定理玄深。\n巧拙高含识，轻浮力不任。\n大乘通语默，稽古便知今。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "笑尽人间事，到头总不知。\n信心终是实，如日莹无欺。\n举措持恒久，贪生却似痴。\n善缘销恶趣，惠爱广将施。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "五金并八石，一一注仙经。\n雅有深仁行，无非不暂停。\n日华精汞法，月魄炼砂灵。\n入圣超凡骨，变化本真形。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "逍遥心自乐，清浄保长生。\n至道归玄理，真空造化成。\n辉华扬日彩，偃仰顺风声。\n裏外有何物，刚柔炼始精。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "遁迹深岩谷，身闲未是闲。\n研穷堪语默，寂静杳冥间。\n秘密逢邪见，难开大道关。\n金丹无效用，弗可返童颜。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "金鼎精须炼，华池水火红。\n坎离能匹配，男女自相逢。\n曩劫知因果，生前道不穷。\n若修方寸是，发意便周通。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "修炼求真一，冲和本自然。\n希夷光满月，响应真如弦。\n苦学周知易，难穷语默玄。\n成功兼积德，别有洞中天。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "一法从何有，三皇五帝前。\n周知多异境，猛利要精专。\n我命须依道，阴功及物缘。\n善心通感应，动静理深玄。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "日照光文彩，周通无不关。\n天恩功最大，地载莫休闲。\n绝顶孤松老，飞云野鹤还。\n玄珠名隠奥，杳霭路岐间。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "清静常清静，缘来尽可行。\n道高麋鹿性，庸识岁年轻。\n日昃相依势，花开触处明。\n是非论巧拙，达外福苍生。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "真境堪依仗，周迁四叙移。\n人忙闲圣迹，心达罢狐疑。\n俊造皆流品，逢能即是师。\n二从寒暑变，龙浴凤皇池。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "户牖常开闭，升沈倏忽中。\n龙吟深邃理，虎啸语言通。\n南北思长远，东西道不穷。\n炎光收月魄，桂树发花红。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "鼎内莲花出，如尘发绛红。\n坎铅将匹配，离火好相逢。\n阴散何优劣，阳归自合同。\n消停方可信，辉华大道雄。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "虎龙本属木，白虎作华池。\n水火恒为则，阴阳造化迟。\n清心常积德，凡眼岂能知。\n君子听吾喻，神明勿闇欺。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "万灵通有感，臧否在名人。\n志诚昭明德，清浄见于真。\n奉道惟恭谨，修持愿本因。\n广将求利益，苦乐救生民。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "顶戴尊天地，聪明识见高。\n无为通理性，猛利岂虚劳。\n出没终难认，因缘不可逃。\n中原多圣境，四海涌滔滔。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "世界诸方圣，如同在眼前。\n其于通要妙，便见理深玄。\n法教穷难尽，周知本自然。\n信诚含万象，秘隠口亲宣。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "随缘心不见，性各本来真。\n恶事夸唇颊，愚痴似醉人。\n忙忙何物有，急急利名亲。\n入定观浮世，苍生业感因。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "善念销嗔恚，无差本自然。\n花开凡叶木，水打急风舡。\n拘执恒如缚，能仁学昔贤。\n神明皆正定，消息更深玄。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "逍遥贤圣乐，我闷俗情愚。\n鄙俚何堪数，斟量解卷舒。\n恶缘须尽去，善事好相于。\n忙急真如梦，干坤造化殊。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "宿愿通贤圣，贪心勿强为。\n眼前销恶趣，天鉴故无私。\n如梦何光景，明神所在知。\n精修观出离，解脱影相随。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "不争多气力，容易可成功。\n意马须调伏，如尘幻梦中。\n任持从雅淡，乐道定雌雄。\n修炼知勤苦，因缘自合同。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "一受诸同气，熙和理道平。\n乘云无滞碍，大树种而生。\n尘垢勿教染，江河顺不争。\n机智潜弃用，方显贵佳名。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "白日众生见，几来得意人。\n萍蓬如似梦，丹鼎妙清神。\n红树非花影，青松压海津。\n入玄龙虎伏，大道许相亲。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "雅澹玄中得，常人故不知。\n幽深无远近，道外细推之。\n碧落神仙境，烟霞日月随。\n参详寰宇内，邪正岂相离。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "逍遥通物性，大道有圆方。\n山谷高深浅，人心自短长。\n阴阳穷岂竭，造化入无疆。\n尘埃飞作垢，惊雁不成行。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "羣生各自意，未有一般般。\n名利贪嗔贼，愚迷道路宽。\n避烦如雨散，清静入云端。\n善想因缘理，经穷子细看。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "皇天无不照，福业重来轻。\n背正堪何益，归真道自成。\n本元宗一体，功行录三清。\n几许解吾意，慈悲利益平。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "得道超凡圣，逍遥本是缘。\n羣迷难解会，我且不虚传。\n但信恒无断，精穷用意专。\n审听明譬谕，勿被俗情牵。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "物情通万象，达者便忘机。\n各具含灵性，狐疑有是非。\n知天修福惠，如日莹光辉。\n认取好歧路，恶去善相依。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "经心玄妙理，道德念阴符。\n九转金丹鼎，三才玉匮书。\n恒常皆隠秘，达者见清虚。\n倏忽神明意，先贤觉自愚。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "天地含清泰，阴阳道所成。\n冲和玄妙术，勿讶说长生。\n起信何疑误，迷来却谤轻。\n摄心归正念，淡薄恶销声。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "混沌初分后，阴阳辨浊清。\n三才皆备位，万物有长生。\n罔象精通感，淳和道可明。\n但求方寸是，剖判应非轻。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "五色云销黯，方知大道深。\n华池玄妙理，龙虎本同音。\n金鼎铅中作，红花洞裏寻。\n求真如得路，返少老山岑。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "达取真空性，成名有后先。\n智劳如似梦，恬澹不论年。\n闭口恒持默，精修更是玄。\n消停须在意，安稳上清天。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "矿炼真金色，菩提道果成。\n仙人持忍辱，胥国福众生。\n教法堪依信，勤修猛要精。\n若能功行满，故是达三清。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "至药家家有，谁人解得么。\n玄通真法界，妙理谕恒河。\n年岁销风水，芝兰间棘窠。\n阴功阳造化，善少恶中多。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "瘖痖痴聋病，求医大法王。\n贪瞋无相体，正定得清凉。\n达者通贤圣，迷情任意狂。\n分明如是说，寂静有闲忙。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "渐省虚名理，真求一味清。\n目前皆是景，心内藴长生。\n白露秋催促，红花叶自轻。\n物情归即悟，疑滞两无成。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "紫陌红尘裏，贪名利好争。\n世情皆扰攘，大道甚纵横。\n弦直终无曲，心邪自不平。\n若能如遂意，后学法先生。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "寂静皆无语，其于理一般。\n若非通秘奥，故是入微端。\n善可名高尚，真乘智识宽。\n天长与地久，万物不相干。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "天上及天下，施为那是亲。\n物情归造化，大道见深仁。\n果位非遥远，贤愚自苦辛。\n焉知皆日用，秋换一年春。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "表裏分明说，深穷妙更玄。\n愚迷行不到，圣事法中传。\n欲界情无定，真空本自然。\n今生随曩劫，清浄照三天。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "日月无私照，人为似等闲。\n忙催红叶落，静想白云间。\n善念皆知有，非缘勿用攀。\n目前深邃理，那是扣玄关。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "精心求一善，一善许相宗。\n利物无穷尽，分明理道通。\n正邪名恍惚，晓悟见真空。\n象外行持法，玄言显圣功。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "百法还丹数，玄门各自深。\n真空光似日，解脱本由心。\n迷惑终无应，精修重古今。\n循环岂暂息，七宝聚高岑。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "刚气纵横合，无人到所思。\n浮生看即易，至理杳难知。\n返覆因兴念，恒持入远期。\n孤云霄汉外，花见晚霜悲。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "我说逍遥理，其如要妙深。\n悟来时顷刻，迷者岂通寻。\n达即随情遣，真缘不可侵。\n从来皆是事，巧拙在人心。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "一法归千法，真如即是真。\n迷情终不见，达了悟知因。\n海纳分他境，心平故可亲。\n但明修炼路，善业尽随身。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "真一生天地，因依认宿缘。\n智高通理性，凡下少周旋。\n语默何奇绝，幽深隠圣贤。\n谁人解我意，大道寸心玄。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "天上与人间，贤愚不暂闲。\n精修归至理，道大隠玄关。\n圣境皆奇绝，凡情岂易攀。\n羣仙宽坦荡，却老尽童颜。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "探玄何妙理，元化得均匀。\n去住分明纪，终期远大亲。\n物华堪赏咏，离挠最名珍。\n碧落翻霞彩，千秋不老春。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "谁人信我说，我说亦非常。\n苦行分明乐，缘深解即忙。\n乖持如似梦，慕道得清凉。\n影响随声应，玄门可度量。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "逍遥通大道，物象古从今。\n一气无穷极，三才妙更深。\n愚迷皆自缚，圣境可周寻。\n消息存亡理，先忧力不任。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "法则定干坤，千秋与万春。\n金乌飞绛阙，玉兔弄精神。\n达识逢堪笑，贤愚本是真。\n清风摇圣境，仙说洞中人。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "逍遥闲物外，大道体柔刚。\n山河穷不尽，人心自短长。\n尘泥常暧昧，日月莹辉光。\n出没机关内，调持迥有方。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "发愿行平等，天观必照知。\n贪嗔常不见，善恶岂相规。\n利益恒将正，勿教乱所思。\n因缘如响合，变化杳无为。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "具足人难得，聪明别是非。\n志诚符感应，清静扣玄机。\n道大雄名久，真邪有顺违。\n精专闲彼我，万法一宗归。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "志节还难得，刚柔说是非。\n秋霜明至道，春日丽光辉。\n桂影芳红树，馨香入紫微。\n无穷天地理，语默自依依。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "诗中包异境，解者不为非。\n深信含玄理，幽通是可依。\n达人皆论道，狂酒败棱威。\n浩渺寰瀛内，寒暄隠圣机。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "逍遥名不易，一法贯真宗。\n入位谁分别，深玄隠大功。\n杳冥难测度，象外理皆同。\n洞府羣仙侣，三天顺九重。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "虚无知者少，秘默在丹田。\n铅化金根树，鼎光玉液泉。\n相宗难且易，绝妙理深玄。\n真境犹来是，依经学昔贤。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "得一便须休，真空象外求。\n昭然宽世界，幻化似浮沤。\n秘隠玄中理，幽深事莫投。\n天涯无畔岸，宝月顺波流。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "逍遥利乐认天真，心印深藏喻海津。\n妙法须求经裏字，无缘劳问洞中人。\n研穷道德从何入，清浄玄通驭物亲。\n此语苞含堪赏咏，丹台羽客善铺陈。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "于身日毅但多为，贤圣何曾免是非。\n大道几时明鄙隔，真宗隠显在玄机。\n周知物理通还感，俯仰从来有顺违。\n宜且守恒存礼让，难中轻重两相依。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "神仙上界道清虚，那箇何亲那箇疏。\n修炼岂教人世识，归真本是太阳居。\n三天定相玄中得，一气须闻妙更殊。\n运偶不同他往日，老来自在见功夫。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "休话还丹大鼎沪，我缘经历尽皆虚。\n人间岂有神仙药，天上难开玉匮书。\n彭祖自劳闲岁月，穆王谩说走龙驹。\n矜孤恤寡行公道，此乃名为利益殊。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "灵药从来隠圣机，何人得达到玄微。\n真空入有皆知实，运化功能到者稀。\n汞裏金牙堪可重，炉中白雪共含辉。\n勿令阴气侵阳位，走作丹砂赫弈飞。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "时人不识理深玄，细意精修补业牵。\n幻化杳冥随物性，虚无岂是乱相迁。\n龙飞入位真堪仰，虎伏休闲有自然。\n洞裏烟霞何缥缈，神仙景致没休年。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "泽泻池塘灌药畦，太清云黯步红霓。\n松花炼鼎龙山侧，甲第羣仙凤鹤栖。\n分别要从华等级，微言道泰物须齐。\n自吟自咏求师侣，入品诗流旋作题。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "道高人世礼周旋，语默如痴似不言。\n冼涤要教心地静，狐疑勿类水萍翻。\n经书说尽修真理，岁月休防罢引援。\n雅合无为深见识，阴阳去住促寒暄。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "犹龙景象驾翔鸾，道在虚无天地间。\n一二合将归大体，五千言外不开关。\n仪形眇邈难相类，圣迹希夷语默闲。\n昔日西游如似梦，化胡异域却应还。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "干坤之内隠长生，药变还丹道已成。\n救世神方堪自秘，乐耶语话勿相轻。\n眠云卧水通玄识，点石为金谁辩明。\n黄才身心皆得所，登坛善听步虚声。\n炼矿勿教侵外域，真铅岂得离中华。\n天然五色被云遮，圣境由来路径赊。\n苞含日月高还远，自是人心识见邪。\n龙浴凤池谁可意，神仙羣聚笑吟呀。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "倾依慕善易为兴，却恐人心冷似冰。\n含识昭然何不达，非同物类信谁凭。\n强其志节皆知有，未尽任持早爱憎。\n倏忽便经闲岁月，凡间圣事可升腾。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "逍遥我咏杳冥中，万物齐归各异同。\n晓解精微无所着，先从含识践真空。\n希夷自变刚柔理，述作纵横道不穷。\n剖判三才堪测度，辉华积德上玄功。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "神丹妙道故延年，岂是凡流识大仙。\n老子尚犹能讳事，轩皇不许乱相传。\n谁知造化功夫力，罕见今生度宿缘。\n猛虎伏来龙驾驭，云腾五色思悠然。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "谁知学道本来真，铅汞为媒最好亲。\n非是虚传经岁月，自缘无识探龙津。\n初凝白雪堪可贵，解点黄金妙入神。\n术数催驱依造化，老颜改作后生人。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "非来非去亦非忙，所是凡为自短长。\n专志比徒归一等，谁知礼度畏三光。\n相传祇要达真境，勿说辛勤却易伤。\n授得道心皆语默，四时八节顺阴阳。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "十洲洞府养神仙，岁说桑田屡变迁。\n老子商周为柱史，刘安拔宅上青天。\n名山隠遁非堪守，炼药修真本自然。\n想取仪形通感应，徒劳运智乱烹煎。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "真空达得便须休，二起生三一上求。\n谩说希夷来遂古，还知造化不同流。\n伏藏密旨机关内，合会非常本自由。\n若遇逢师亲口诀，才年返少保千秋。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "见他颜貌未知年，便说人间寿一千。\n修炼要门皆的实，行持法度甚精专。\n于身有益何般是，指口为明道理全。\n更拟细穷方外事，无言无语上青天。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "大底缘由比类深，能中此道费光阴。\n若知浊浪澄清水，不达浮生认白金。\n走作真珠藏妙理，究推神室好相寻。\n功成稳审时间用，变转无穷重古今。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "脱空谩语莫知真，诳惑愚蒙呼杀人。\n爱者拟求名利用，被他误赚怕论申。\n唯言草异生岩谷，更说天涯泛海津。\n有甚相干争道理，几家烧炼几家贫。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "逍遥理路达三清，非是寻常取次名。\n此语不宗凡见识，笼罗大象显昭明。\n傍通照料周遮远，异境凡从智慧生。\n言丈室中谁口默，真心传受一般平。\n大道逢来是宿缘，终期定可访真仙。\n山中修炼非州郡，城裏无荒隠市鄽。\n秘术岂教容易得，幽深还许递相传。\n超凡入圣浑闲事，问取人间十洞天。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "道法穷来理甚玄，知之修炼口亲传。\n栖真有象藏乌兔，自在遨游本地仙。\n赤水华池须是秘，黄牙宝鼎要精研。\n灵胎变化无相剋，龙虎昇腾论汞铅。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "玄机圣境谩劳心，何似穷研道理深。\n升降自然随我命，莫教虚度向光阴。\n几人达得幽闲趣，如树争高力不任。\n闇裏差殊终坠堕，神仙尚恐有飞沈。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "济世勤行任百年，方知大道自昭宣。\n休夸解变黄金术，谁信空磨白玉穿。\n智慧宜从高见识，阴功及物最弥坚。\n是非达取此言语，宇宙常存隠圣贤。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "青松本不树萧条，学士因何智自劳。\n金水朗然明皎洁，雪山堆积就中高。\n志心但觅三神药，凡目难观万里毫。\n我独闲吟谁解意，悠哉丽日压灵鳌。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "乘云驾鹤自西东，修炼真人意气雄。\n出离凡为高见识，周旋道理远怀通。\n愚迷尽说皆非实，解者方知事不空。\n宿业大都心外障，有缘岁月易成功。\n八风雷动遶炎洲，巨海波浪四畔流。\n鼠向此中毛骨异，布成将旧火燃休。\n白银绛阙光霞丽，紫玉黄芝瑞气浮。\n圣境山林人莫讶，延年皆是众仙游。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "穷真妙理访仙乡，云水青山地久长。\n闻说洞中诸境异，谁知鼎内有非常。\n遭逢祇是因缘感，费力无成枉用忙。\n瑞气青天含象彩，十洲闲坐论阴阳。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "岂将容易话长生，辛苦徒劳业未精。\n安肯便教贪上得，先须礼让后纯诚。\n绛霄音旨人难解，白雪消停竖有横。\n象外仙山诸境趣，若非修炼蹑三清。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "丹丘雾彩好林峦，尽是天宫不死仙。\n常与神人为窟宅，能兴风雨秀山川。\n溪头云出摇红叶，谷口村稀伴碧烟。\n题品洞门房密秘，隠藏踪迹恐相传。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "南来北去及东西，万物难归一等齐。\n倏忽争知兴变易，幽玄恬澹不昏迷。\n区分有截无邪见，轨范如空咏好题。\n天且岂容私辅德，功成自竖入云梯。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "天地为炉我自知，人无远虑必生疑。\n功夫未至劳悬想，增外声闻不改移。\n机巧岂逢容易得，是非终究欲何之。\n思量大海深渊理，光阴虚度影参差。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "流砂一味细堪观，万象笼罗几百般。\n须向铅中相假合，分成鼎内见其端。\n烟霞聚散归深谷，水火相逢不用干。\n养就大还昇世界，月宫乞取桂花看。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "昆崙山上聚神仙，羽驾争行意不偏。\n积雪远看欹下界，巅峰高认涌流泉。\n真空的实难堪比，异景皆从造化迁。\n秘密岂教容易辨，玄中之外更深玄。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "溟溟沧海浪涛深，雾蔽山峦不易寻。\n紫盖洞庭人驾鹤，虹霓城郭道为林。\n幽玄相去何多少，巧拙无由智慧侵。\n尽是同缘相引接，从容语话八仙心。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "大都滋味莫因循，减节从教岁月身。\n述作比图人世解，凡情谩说内丹真。\n消停意上宽还远，宗旨犹来最好亲。\n动静机关勿劳苦，坎离卦象善调匀。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "逍遥但信莫狐疑，天自高兮地本卑。\n晓取声闻归至道，从来法则尽如斯。\n物情运化真纯理，谩说周遮问不知。\n性识贤愚俱一体，善缘恶业影相随。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "灵芝出见少人知，此是含玄故不疑。\n隠逸大同非妄想，精诚自化岂参差。\n翱翔碧落乘云驾，宛转虹霓入室时。\n至道就中升降等，凡田日用有盈亏。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "先贤所诫恐心邪，不说神明道理耶。\n岂信炉中生白雪，是非汞内产丹砂。\n华池自有延龄药，龙虎相逢王几家。\n十月阴阳须满足，余残审细勿教差。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "彩云轻举压天津，舞鹤迎鸾自在身。\n蟾影枝开三岛树，桃花风弄十洲春。\n相传灵异无虚说，道理分明尽是真。\n但信此中深护慎，修行所愿勿因循。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "刚柔得所自安宁，五色霞光景象清。\n龙倚穴吟云雨至，虎依岩啸涧风生。\n从容海峤非遥远，倏忽烟萝别有情。\n谁到真空闲密地，火轮玉阙镇常明。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "天非爱道许人修，学士愚迷不到头。\n内境拟将何所用，杳知深邃故难求。\n丹霞隠密堪依仗，雪月纵横入品流。\n消息顿然潜世虑，凡岐圣路有刚柔。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "逍遥裏外混诸天，澹荡其中四叙间。\n拂拭尘埃明印月，徧驱神鬼锁骊山。\n装添出没何奇异，秘隠藏真未是闲。\n但好消详清景内，勿生疑虑动机关。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "口称千岁少年颜，不是天人即地仙。\n四海五湖皆徧历，十洲三岛去周迁。\n道高举措何优劣，精彩非常语更贤。\n物理开襟通象外，未知几许达深玄。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "鸾栖洞府影交加，金鼎将成岂用夸。\n向日迎阳炉上火，中秋望月桂开华。\n丹砂伏定纵横药，白雪飞腾不离家。\n一种为铅铅自化，灵胎母子笑天涯。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "离男坎女甚清廉，金鼎分毫上火炎。\n莫把余心怀利用，古先学士诫无厌。\n深藏异宝参详理，已渐成形旋要添。\n运转但教经岁月，光扬溢目众人瞻。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "何人晓了是兼非，铅汞从凡隠圣机。\n福寿丹砂随日变，长生药鼎负龙威。\n秦皇汉武终邪见，大道神仙在杳微。\n学似牛毛成似角，故然堪笑两无依。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "逍遥抱一岂相差，方便门开智慧花。\n神室分形添石髓，华池巨燄隠灵砂。\n穹隆务实归宗旨，释意从容不是赊。\n滋味勿教贪过度，必然混世老天涯。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "龙虎刚柔隠圣方，一时和合运阴阳。\n周知配类无疏失，物性从来理自长。\n鼎裏花开装五彩，心明火候制三黄。\n更能通得华池妙，南北东西不可当。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "神仙不死几人存，欲界从头是可论。\n真实自然归至理，狂颠逢见道须尊。\n分明记取依经典，消息临时度晓昏。\n四叙推迁由反覆，唯占日月顺干坤。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "逍遥密化道希夷，宗习羣流我咏之。\n应是有情听譬论，莫教虚度悟参差。\n深穷动静宜消息，测隠玄元善所为。\n性识更能通幻梦，恬然存相似生知。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "水精宫殿月华明，白玉为墙火不侵。\n八境风高骈羽驾，九重天上绛霞深。\n物情晃朗无遮隔，非是凡间比类寻。\n汗漫真游谁得到，桂花香洁影森森。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "从凡入圣作梯媒，红燄炉深岂易裁。\n点化纵横名大药，纳驱杂类谩成灰。\n真铅即是机关理，闇室皆明任众猜。\n未究前言劳自苦，精穷玄妙乐康哉。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "交结从头有顺违，方知雾散若云飞。\n超凡入圣含金体，抛弃迷蒙挂紫衣。\n细认消停无远近，分明意外隠玄机。\n相逢配偶为闲事，谁解调持得一归。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "昭宣形体思悠然，那是愚夫那是仙。\n不识饶教非远近，误来何事苦相悬。\n含容裏外无诸物，象法其由语话诠。\n品格调高奔世界，任从他宝四周迁。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "知之修炼但辛勤，若志由来离六尘。\n金鼎乍分红燄火，月魂高锁碧潭津。\n深思五岭凡间路，好作三天物外人。\n万里州通宽世俗，清虚境象善求真。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "知来秘法谕恒沙，须是铅开汞上花。\n烧炼勿令伤血脉，凡情散乱损黄牙。\n离男合度分明说，坎女和同不用夸。\n大矣日中成九转，红浆一饮到仙家。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "还源根本杳难穷，秘密玄微造化中。\n白日昏迷常不见，青龙雾晓大家同。\n阴阳表裏和烟碧，天地相鲜似火红。\n直要审详知道理，丹成千载上昇功。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "还元到即见真归，不是虚传羽化飞。\n大道勿将闲设用，精修别得便忘机。\n安排稳入龙宫内，变易终藏虎鼎威。\n豁达干坤神妙理，逍遥铅汞共相依。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "鹤骨岩岩混世间，不侵寒暑似童颜。\n精神爽丽方干典，举步如飞思虑闲。\n起坐问他修炼法，乱将词理勿交关。\n生来静却凡愚见，又说三仙有大还。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "停腾火候诘炎山，九转方能济世间。\n玉蘂花开真可爱，红炉鼎内境幽闲。\n人逢药就延长久，羽驾仙迎返少颜。\n尽在目前非是远，定知时日好登攀。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "泥丸本是命根宫，消息临时语话通。\n大道比来行气术，其余效验藉阴功。\n物情之理皆清浄，造化玄微事莫同。\n珍重此言深可意，腹中日运鼎花空。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "无名踪迹故难兴，智者消详冷似冰。\n廓落异端随日变，乖违法度受天惩。\n机关勿使招他谤，亮直温和自举升。\n好事相宗堪轨范，方言内外一般称。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "天生颜貌几何般，鹤骨餐霞厌俗观。\n赤水华池谁法则，白银为阙又堪看。\n来传音旨俱然混，位有尊卑勿异端。\n逆顺之中关理性，心田静外岂相干。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "灵草灵砂起自然，却将非外乱烹煎。\n黄牙成土堪名药，秋石为胎本是铅。\n乐道逢来忻且喜，周知体认更完全。\n阳施阴授宜消息，不识时人在眼前。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "逍遥我命在玄穹，鹤宿霞栖景致中。\n自得安宁兼养道，更将利益屏羣雄。\n渊深引古知今用，劈斫区分尽可通。\n和畅五音从豁达，干坤之内霭溟蒙。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "巅峰一望不深潭，谁解缘情语话堪。\n暗室自开明日月，道心奇异老山庵。\n研穷妙理真消息，诫忌先贤让不贪。\n稽古尚为今法则，愚蒙太甚苦谈谈。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "千年福寿自由人，万象星罗仰在身。\n宝马不教龟鳖乳，嘉禾须问谷田神。\n根株种植华池内，药鼎煎催运火匀。\n混沌分来皆是道，二仪交感八方亲。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "非人口似泻汾河，此辈尘中有甚多。\n心恨貌恭无定止，舌夸端正乱乖讹。\n为官善政身荣禄，利剑休教石上磨。\n立待满盈船陷水，恶风从被海神拖。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "精详语议四门开，舒惨阳和意外裁。\n远见风尘思往事，无穷日月去还来。\n乐耶指趣归三体，周旋道理遍九垓。\n贤圣人天常法则，卿云岭上白皑皑。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "飞腾自在莫教赊，坎女离男共一家。\n无碍逍遥通智慧，将求利乐勿须夸。\n灵根就看和春雪，神室之中有绛砂。\n彼是彼非堪可重，常娥倚树笑唅呀。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "贪染犹来理不通，虚劳岁月面西东。\n从前自是凡心别，利益须归上帝功。\n洞府名高同景致，尘泥踪迹莫知空。\n去非但向铅中作，变化飞腾大道雄。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "达道真人见者稀，岂教容易等闲知。\n阴阳造化无非实，天地元精动合宜。\n功行三千须及物，还丹九转上昇时。\n忙中岁月忙中遣，我本愚来性不移。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "栖心隠逸故非常，大约恒持要久长。\n清浄好为皆是益，周旋理度审安详。\n法干驭物须平稳，顺日成功自酌量。\n倏忽之间堪疋配，临时巧拙见圆方。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "香汤沐浴更斋清，运动形躯四体轻。\n魔鬼自然生怕怖，神魂必定转安宁。\n从无入有皆真实，去住何难妙最精。\n五行聚散归一体，灵源不用苦煎烹。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "一身独善欲何之，争及衣冠解抚绥。\n浮世浅情无限量，愚蒙自是不相规。\n直须凭仗分明说，语取灵源问得知。\n要觅洞中闲日月，除将济事谩非为。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "寻思道味咏吟哦，去住先贤有几何。\n性识无凝关要妙，浮沈依约不言多。\n但将子细分明说，犹恐闲非却被魔。\n救世比来心所愿，逍遥尽入扣玄歌。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "铅汞丹方不谩论，同归一体有玄门。\n刚柔产取黄牙树，远近先明赤水魂。\n化质昭然清日月，纵横无碍杳干坤。\n龙吟虎啸真非是，雾散云飞似雨奔。",
        "dynasty": "宋",
        "collection_info": null
    },
    {
        "title": "逍遥咏  其一",
        "author": "宋太宗",
        "content": "道妙怀真纪异常，人间天上若存亡。\n潜机物类多中觑，纳取虚无定久长。\n碧落遨游归洞府，黄金不买自馨香。\n参同契合诸经说，精魄夺来烂紫光。",
        "dynasty": "宋",
        "collection_info": null
    },
    {
        "title": "逍遥咏  其二",
        "author": "宋太宗",
        "content": "无为道大入幽玄，几许风光慕昔贤。\n对境尽同闲见识，忙中皆是急相煎。\n配匹直须宽雅淡，会有逢时不偶然。\n修炼但教坚志气，参详稳审更周旋。",
        "dynasty": "宋",
        "collection_info": null
    },
    {
        "title": "逍遥咏  其三",
        "author": "宋太宗",
        "content": "含胎长养尽笼罗，岂离玄谈道理么。\n狐兔几曾能乳马，麦田断定不生禾。\n目前便是真佳境，汞内消停自合和。\n认取门庭深见解，红砂奇异涌恒河。",
        "dynasty": "宋",
        "collection_info": null
    },
    {
        "title": "逍遥咏  其四",
        "author": "宋太宗",
        "content": "人心多是少相投，非识尘中上品流。\n不见真宗归物理，难知妙道后先休。\n生前内鼎宜烹炼，殊胜华池好渐修。\n但见完全凭土德，能调火候药皆秋。",
        "dynasty": "宋",
        "collection_info": null
    },
    {
        "title": "逍遥咏  其五",
        "author": "宋太宗",
        "content": "玄之玄又见真空，巧拙临时要妙中。\n大智伏藏知远近，纤微尽达了然通。\n周旋物性谁区别，坦荡由来是且同。\n境致三才随有位，神光照室莹西东。",
        "dynasty": "宋",
        "collection_info": null
    },
    {
        "title": "逍遥咏  其六",
        "author": "宋太宗",
        "content": "还丹未就且降魔，二八从教细搅和。\n离火摧駈凡入圣，坎铅功力甚偻儸。\n红尘自化真堪贵，白雪增盈不用多。\n九转龙吟成虎啸，人非人是状巍峨。",
        "dynasty": "宋",
        "collection_info": null
    },
    {
        "title": "逍遥咏  其七",
        "author": "宋太宗",
        "content": "难求的当问愚痴，那箇堪言好事知。\n名利猛贪无有足，多端动止没规仪。\n浮生不实将何用，欲把非常乱作为。\n谩语饶教能配类，一朝患害殢他谁。",
        "dynasty": "宋",
        "collection_info": null
    },
    {
        "title": "逍遥咏  其八",
        "author": "宋太宗",
        "content": "千般万类不相逢，天地尊地卑岂易穷。\n海岳高深随日转，神仙聚乐隠尘中。\n鲜求名利知贪少，多事闲忙总是空。\n几箇心贤平坦荡，十洲三岛自从容。",
        "dynasty": "宋",
        "collection_info": null
    },
    {
        "title": "逍遥咏  其九",
        "author": "宋太宗",
        "content": "含元得一本真宗，误者平论总是空。\n万象都来皆备数，千言譬谕了然通。\n才高俊彦优堪赏，窃禄偷安有异同。\n唯愿他心如似我，不教陷恶罪身中。",
        "dynasty": "宋",
        "collection_info": null
    },
    {
        "title": "逍遥咏  其一○",
        "author": "宋太宗",
        "content": "干关万象审消停，子母相传日月精。\n产药要教千日化，玄门全藉五行清。\n灵胎脱体方知圣，铅汞梯媒不是名。\n金鼎就来从变质，阳和阴气两俱生。",
        "dynasty": "宋",
        "collection_info": null
    },
    {
        "title": "逍遥咏  其一一",
        "author": "宋太宗",
        "content": "九重天上帝仙居，愚昧求真道理疏。\n混沌初分长日月，精魂聚散记丹书。\n离男坎女皆相类，壬子丙丁异境殊。\n历劫因缘随世在，阴功及物最玄殊。",
        "dynasty": "宋",
        "collection_info": null
    },
    {
        "title": "逍遥咏  其一二",
        "author": "宋太宗",
        "content": "神水华池妙更精，非铅非汞妄干名。\n河车本是延龄药，戊子从教配类成。\n朱雀坎蛇安在后，青龙白虎免交争。\n若使真金全二八，何忧住世不长生。",
        "dynasty": "宋",
        "collection_info": null
    },
    {
        "title": "逍遥咏  其一三",
        "author": "宋太宗",
        "content": "还知受气禀天然，百法方为事理全。\n假合都来归至道，修持远大理通玄。\n二仪交感成祥瑞，八卦刚柔被俗牵。\n何谓此中生恍惚，直须欵曲细精研。",
        "dynasty": "宋",
        "collection_info": null
    },
    {
        "title": "逍遥咏  其一四",
        "author": "宋太宗",
        "content": "玄门至道故无涯，自是人心所见邪。\n智识未能通大药，岂将容易拟荣家。\n千年圣境何虚谬，百劫曾修不用遮。\n龙虎欲成堪炼鼎，勿为利路乱交加。",
        "dynasty": "宋",
        "collection_info": null
    },
    {
        "title": "逍遥咏  其一五",
        "author": "宋太宗",
        "content": "论功须是一阳初，二八调和作楷模。\n固济但牢封密闭，莫教中道有差殊。\n依时消息专心记，在意停腾运火徐。\n日月无亏明节候，从容愿所不踌躇。",
        "dynasty": "宋",
        "collection_info": null
    },
    {
        "title": "逍遥咏  其一六",
        "author": "宋太宗",
        "content": "还丹百数细须寻，以验从来道理深。\n火候混成如白屑，水中凝结是黄金。\n循环復始周旋鼎，造化駈驰要用心。\n消息玄门穷八卦，飞腾自在远山岑。",
        "dynasty": "宋",
        "collection_info": null
    },
    {
        "title": "逍遥咏  其一七",
        "author": "宋太宗",
        "content": "真空修炼永长年，不识还丹在眼前。\n一得清来光宇宙，千朝须是用烹煎。\n人间天上分明录，汞裏花开岂偶然。\n达取但教依理路，勿贪世利悞周旋。",
        "dynasty": "宋",
        "collection_info": null
    },
    {
        "title": "逍遥咏  其一八",
        "author": "宋太宗",
        "content": "烘烘火色水中论，至宝须教鼎内存。\n点化自然常在手，区分道理有玄门。\n莫将容易夸言说，尽入虚无是我尊。\n天动地神邪可畏，丹能飞走似云奔。",
        "dynasty": "宋",
        "collection_info": null
    },
    {
        "title": "逍遥咏  其一九",
        "author": "宋太宗",
        "content": "人是人非意颇同，较量此事尽归空。\n无为政化求真理，方表深仁大道雄。\n举止但能恒有节，寻思何处不周通。\n寰瀛善恶知多少，莫忘生前积德功。",
        "dynasty": "宋",
        "collection_info": null
    },
    {
        "title": "逍遥咏  其二○",
        "author": "宋太宗",
        "content": "因缘业障遇真稀，黄帝乘龙岂是非。\n达识尚凝常恍惚，愚蒙学解故相违。\n华池秘密人天授，神室光扬日月辉。\n智者无言皆口嘿，敢将容易论玄机。",
        "dynasty": "宋",
        "collection_info": null
    },
    {
        "title": "逍遥歌",
        "author": "宋太宗",
        "content": "逍遥自在何拘束，天地希夷无返覆。\n勿把他心向外求，真宗理道相和睦。\n人间天上尽修行，七宝山高混太清。\n玉树玄珠明照室，命根悟者转增盈。\n虚无入有何踪迹，非是神光化金液。\n廓落方圆在杳冥，南来北去断消息。\n灵元物象向天涯，古往今来圣事夸。\n无碍智通精进心，研穷理路互交加。\n奇哉离燄烹铅水，清静之中藏奥旨。\n出没门庭景异常，十洲隠大神仙子。\n绵绵若论太幽深，即是流珠不是金。\n万卷经文兼在目，机关绝妙有浮沈。\n开关寤寐来相逼，魄走魂归天地力。\n风扫尘埃蹑紫云，睹其颜邈难别识。\n勿生疑虑变阴阳，须信丹砂道理长。\n若向此中明此义，十洲洞府藴馨香。\n康哉内景植仙桂，枝叶婆娑深根蒂。\n真宗妙法审来由，修炼真空无涯际。\n要知逆顺莫相非，广演周遮隠玄机。\n先说艰难后始说，精穷运化遂相依。\n瑶池浴凤通霄汉，金阙光舒何灿烂。\n丹成可验不狐疑，常娥偷窃月中看。\n春间花卉一齐开，天上优游谁肯来。\n洞裏烟霞牢秘隠，水精宫殿白皑皑。\n昔日神仙皆烧炼，不说根由人岂见。\n本是凡情枉谩劳，何年待得成九转。\n密藏无使等闲知，碧落真如在两仪。\n理外消停造化实，相逢遇偶勿怀疑。\n直须意遣凡庸道，所以难言论秘奥。\n先令顿悟了然空，方扣玄关驱烦恼。\n从来教法甚分明，几许心迷事不成。\n弃世比图闲自性，精修道路必长生。\n归童返老超升界，正定威仪勿懈怠。\n开闭善能若苦勤，奋迅光阴同一泰。\n凡流学者不坚持，生灭门中故不知。\n走缩阴阳无住相，非难非易细推之。\n含胎十月无休歇，或作金兮或似雪。\n认取还丹莫乱求，猕猴水底弄明月。",
        "dynasty": "宋",
        "collection_info": null
    },
    {
        "title": "缘识  其一",
        "author": "宋太宗",
        "content": "灵无知大道，极意思悠然。\n摩日云中雁，潇湘水似天。\n孤峰高远近，实月莹团圆。\n信解明开悟，青霄在目前。",
        "dynasty": "宋",
        "collection_info": null
    },
    {
        "title": "缘识  其二",
        "author": "宋太宗",
        "content": "往事兴人感，徘徊思寂寥。\n湛然穷古道，羣品似相邀。\n春台松柏静，秋风海岳摇。\n时迁何倏忽，落叶自零飘。",
        "dynasty": "宋",
        "collection_info": null
    },
    {
        "title": "缘识  其三",
        "author": "宋太宗",
        "content": "谁测玄机圣，天功地久长。\n羣生皆是性，道德有圆方。\n姘丑随情意，于戏细酌量。\n达人知澹薄，默默见非常。",
        "dynasty": "宋",
        "collection_info": null
    },
    {
        "title": "缘识  其四",
        "author": "宋太宗",
        "content": "当看浮生业，朝观暮亦悲。\n笑迎先溟目，恶至聚愁眉。\n正直迴斜曲，冤逢不用推。\n小人心似兽，君子定无欺。",
        "dynasty": "宋",
        "collection_info": null
    },
    {
        "title": "缘识  其五",
        "author": "宋太宗",
        "content": "恍惚人难晓，天仙语默玄。\n修心无道理，终日自忙然。\n我命真中趣，长生认宿缘。\n机权饶使用，圣事不虚传。",
        "dynasty": "宋",
        "collection_info": null
    },
    {
        "title": "缘识  其六",
        "author": "宋太宗",
        "content": "大道常恭谨，明灵不降威。\n少言知有信，多事自招非。\n年寿看松柏，冠簪短布衣。\n我心忙也乐，清浄得同归。",
        "dynasty": "宋",
        "collection_info": null
    },
    {
        "title": "缘识  其七",
        "author": "宋太宗",
        "content": "清静真空理，不无解者难。\n纵横依见性，廓落智中观。\n坦荡归仁德，辛勤久远看。\n勿教为逆顺，平地入云端。",
        "dynasty": "宋",
        "collection_info": null
    },
    {
        "title": "缘识  其八",
        "author": "宋太宗",
        "content": "寂静人歌咏，愚情岂易知。\n但求心自乐，不怕面相欺。\n枉直回邪灭，颠狂道德持。\n高明常鉴照，方寸欲何之。",
        "dynasty": "宋",
        "collection_info": null
    },
    {
        "title": "缘识  其九",
        "author": "宋太宗",
        "content": "天界殊胜理，凡愚不易知。\n曩因谁可究，浅近故怀疑。\n的实归真性，回邪入正持。\n乐耶亲大道，报应自然之。",
        "dynasty": "宋",
        "collection_info": null
    },
    {
        "title": "缘识  其一○",
        "author": "宋太宗",
        "content": "浮生人怕死，蝼蚁命何轻。\n福业随缘寂，慈悲响善名。\n在家行孝爱，食禄尽忠贞。\n天道不移改，佛心化有情。",
        "dynasty": "宋",
        "collection_info": null
    },
    {
        "title": "缘识  其一一",
        "author": "宋太宗",
        "content": "逍遥贤圣乐，我闷俗情愚。\n鄙俚何堪数，斟量解卷舒。\n恶缘须尽去，善事好相于。\n忙急真如梦，干坤造化殊。",
        "dynasty": "宋",
        "collection_info": null
    },
    {
        "title": "缘识  其一二",
        "author": "宋太宗",
        "content": "谦逊明然得，滋章道理疏。\n荣枯皆定分，巧拙亦何如。\n抚俗从仁感，临民用教敷。\n高明归辅德，建立纪功书。",
        "dynasty": "宋",
        "collection_info": null
    },
    {
        "title": "缘识  其一三",
        "author": "宋太宗",
        "content": "形影随人得，精修道不迷。\n研穷深理路，造化隠端倪。\n云引龙吟穴，风生虎啸溪。\n少知愚岂解，南北与东西。",
        "dynasty": "宋",
        "collection_info": null
    },
    {
        "title": "缘识  其一四",
        "author": "宋太宗",
        "content": "无穷思广大，幽隠便知深。\n智达千经论，方关一寸心。\n总明怀往古，曩劫顺从今。\n此理人须信，周旋子细寻。",
        "dynasty": "宋",
        "collection_info": null
    },
    {
        "title": "缘识  其一五",
        "author": "宋太宗",
        "content": "伏藏终不见，巧拙是兼非。\n至道光怀古，周通隠圣机。\n清天何物性，浊地故相依。\n修炼真堪惜，疏慵有顺违。",
        "dynasty": "宋",
        "collection_info": null
    },
    {
        "title": "缘识  其一六",
        "author": "宋太宗",
        "content": "为人能省己，就静亦皆忙。\n春去秋来定，年诸日远长。\n英姿终有异，贱品足颠狂。\n蠢动含灵性，善生恶自亡。",
        "dynasty": "宋",
        "collection_info": null
    },
    {
        "title": "缘识  其一七",
        "author": "宋太宗",
        "content": "知之修炼法，便是圣中人。\n有象虚无境，邪缘不见真。\n恒持功行益，响应甚平均。\n浑然天地理，大道遍干坤。",
        "dynasty": "宋",
        "collection_info": null
    },
    {
        "title": "缘识  其一八",
        "author": "宋太宗",
        "content": "庶事情多感，光阴自古长。\n贪痴何意遣，愚辈为谁忙。\n红叶随时变，白头最易伤。\n世途能及物，善德远馨香。",
        "dynasty": "宋",
        "collection_info": null
    },
    {
        "title": "缘识  其一九",
        "author": "宋太宗",
        "content": "清虚闲静得，奉道见真谛。\n契合皆堪用，因缘事好依。\n精诚求谛信，须有是兼非。\n达豁幽深远，奥妙入玄机。",
        "dynasty": "宋",
        "collection_info": null
    },
    {
        "title": "缘识  其二○",
        "author": "宋太宗",
        "content": "终日穷经史，思惟事转深。\n公忠怀士意，是理好相寻。\n总慧玄高鉴，回邪枉用心。\n从容闲岁月，学古便知今。",
        "dynasty": "宋",
        "collection_info": null
    },
    {
        "title": "缘识  其二一",
        "author": "宋太宗",
        "content": "真境堪依仗，周迁四叙移。\n人忙闲圣迹，心达罢狐疑。\n俊造皆流品，逢能即是师。\n二从寒暑变，龙浴凤皇池。",
        "dynasty": "宋",
        "collection_info": null
    },
    {
        "title": "缘识  其二二",
        "author": "宋太宗",
        "content": "一逢又一别，来往几时休。\n处世皆名利，贪生去不留。\n善缘看似梦，恶事勿临头。\n如病心常怕，生前乐自由。",
        "dynasty": "宋",
        "collection_info": null
    },
    {
        "title": "缘识  其二三",
        "author": "宋太宗",
        "content": "顶戴尊天地，聪明识见高。\n无为通理性，猛利岂虚劳。\n出没终难认，因缘不可逃。\n中原多圣境，四海涌滔滔。",
        "dynasty": "宋",
        "collection_info": null
    },
    {
        "title": "缘识  其二四",
        "author": "宋太宗",
        "content": "避罪胜修福，其为理一般。\n资财丰利益，公道不欺瞒。\n浊世贪荣禄，明时善政官。\n遏强能抚弱，容此势情观。",
        "dynasty": "宋",
        "collection_info": null
    },
    {
        "title": "缘识  其二五",
        "author": "宋太宗",
        "content": "如水澹交疏，寻思道更殊。\n乖张颠覆易，知己便相于。\n路坦如平掌，风传语不书。\n烟霄明月静，负志话清虚。",
        "dynasty": "宋",
        "collection_info": null
    },
    {
        "title": "缘识  其二六",
        "author": "宋太宗",
        "content": "天上与人间，贤愚不蹔闲。\n精修归至理，道大隠玄关。\n圣境皆奇绝，凡情岂易攀。\n羣仙宽坦荡，却老尽童颜。",
        "dynasty": "宋",
        "collection_info": null
    },
    {
        "title": "缘识  其二七",
        "author": "宋太宗",
        "content": "世途含万象，稽古便知今。\n大树垂清影，如花耀碧岑。\n虚劳空自白，德行胜黄金。\n有过而能改，无为积善深。",
        "dynasty": "宋",
        "collection_info": null
    },
    {
        "title": "缘识  其二八",
        "author": "宋太宗",
        "content": "法演双林下，凡情世眼观。\n澹烟光雨际，孤月浄云端。\n意思皆时暂，纵横大教宽。\n含情能息虑，物外不相干。",
        "dynasty": "宋",
        "collection_info": null
    },
    {
        "title": "缘识  其二九",
        "author": "宋太宗",
        "content": "表裏分明说，深穷妙更玄。\n愚迷行不到，圣事法中传。\n欲界情无定，真空本自然。\n今生随曩劫，清浄照三天。",
        "dynasty": "宋",
        "collection_info": null
    },
    {
        "title": "缘识  其三○",
        "author": "宋太宗",
        "content": "爱老及怜贫，逢迎善者亲。\n道高明似日，民有几般人。\n盛暑观蚊蚋，窊鱼探海津。\n闲忙皆自得，冬去后知春。",
        "dynasty": "宋",
        "collection_info": null
    },
    {
        "title": "缘识  其三一",
        "author": "宋太宗",
        "content": "多言心不善，出口莫能追。\n如梦欢娱乐，归家说盛衰。\n拟将何所用，理乱别公私。\n方寸巧旋设，小人亦可悲。",
        "dynasty": "宋",
        "collection_info": null
    },
    {
        "title": "缘识  其三二",
        "author": "宋太宗",
        "content": "雅澹玄中得，常人故不知。\n幽深无远近，道外细推之。\n碧落神仙境，烟霞日月随。\n参详寰宇内，邪正岂相离。",
        "dynasty": "宋",
        "collection_info": null
    },
    {
        "title": "缘识  其三三",
        "author": "宋太宗",
        "content": "世间何所益，乐善有馨香。\n贵贱虽差等，非违定不祥。\n春台宜胜地，花木收严霜。\n求取立身行，恒持但久长。",
        "dynasty": "宋",
        "collection_info": null
    },
    {
        "title": "缘识  其三四",
        "author": "宋太宗",
        "content": "逍遥能自在，大道亦何殊。\n澹薄随情遣，优游静恶除。\n春生凡作则，秋谢徧悲疏。\n利益玄穹鉴，公平信史书。",
        "dynasty": "宋",
        "collection_info": null
    },
    {
        "title": "缘识  其三五",
        "author": "宋太宗",
        "content": "紫陌红尘裏，贪名利好争。\n世情皆扰攘，大道甚纵横。\n弦直终无曲，心邪自不平。\n若能如遂意，復学法先生。",
        "dynasty": "宋",
        "collection_info": null
    },
    {
        "title": "缘识  其三六",
        "author": "宋太宗",
        "content": "民间天上事，通理一言之。\n仙积千年寿，人终百岁期。\n礼容分次第，泛爱别尊卑。\n福业有轻重，那堪乱作为。",
        "dynasty": "宋",
        "collection_info": null
    },
    {
        "title": "缘识  其三七",
        "author": "宋太宗",
        "content": "世上多虚饰，方知一切心。\n不羣终是异，僻学古同今。\n逸士宽怀释，为官理道深。\n移时非独见，令我思沈吟。",
        "dynasty": "宋",
        "collection_info": null
    },
    {
        "title": "缘识  其三八",
        "author": "宋太宗",
        "content": "真一生天地，因依认宿缘。\n智高通理性，凡下少周旋。\n语默何奇绝，幽深隠圣贤。\n谁人解我意，大道寸心玄。",
        "dynasty": "宋",
        "collection_info": null
    },
    {
        "title": "缘识  其三九",
        "author": "宋太宗",
        "content": "石室巢新燕，人心在眼前。\n飞云高去影，败叶拥流泉。\n取舍凭认定，升沈勿自专。\n守贫知大道，盛事好攀缘。",
        "dynasty": "宋",
        "collection_info": null
    },
    {
        "title": "缘识  其四○",
        "author": "宋太宗",
        "content": "豁意何清浄，愚人不信迷。\n石岩孤野鹤，仙路蹑云梯。\n栋木生深谷，寒鸦入夜啼。\n怡颜能待客，沽酒旋烹鷄。",
        "dynasty": "宋",
        "collection_info": null
    },
    {
        "title": "缘识  其四一",
        "author": "宋太宗",
        "content": "利钝犹根性，无缘枉用心。\n邪求皆是相，正定理玄深。\n巧拙高含识，轻浮力不任。\n大乘通语默，稽古便知今。",
        "dynasty": "宋",
        "collection_info": null
    },
    {
        "title": "缘识  其四二",
        "author": "宋太宗",
        "content": "智使千般用，思量也大愚。\n黄昏直至晓，皎日莹康衢。\n瑞典通三界，华胥乐四隅。\n谕开方便治，平坦绝崎岖。",
        "dynasty": "宋",
        "collection_info": null
    },
    {
        "title": "缘识  其四三",
        "author": "宋太宗",
        "content": "皆救眼前急，锥刀藴利名。\n愚心违善道，慧眼自分明。\n大海波浪没，深山栋木成。\n旁求存古意，后学法先生。",
        "dynasty": "宋",
        "collection_info": null
    },
    {
        "title": "缘识  其四四",
        "author": "宋太宗",
        "content": "得道超凡圣，逍遥本是缘。\n羣迷难解会，我且不虚传。\n但信恒无断，精穷用意专。\n审听明譬喻，勿被俗情牵。",
        "dynasty": "宋",
        "collection_info": null
    },
    {
        "title": "缘识  其四五",
        "author": "宋太宗",
        "content": "古来高逸士，数目几多人。\n积德千花秀，温良七宝珍。\n缘因终可作，好事福齐臻。\n宇内光阴速，仙天夜月春。",
        "dynasty": "宋",
        "collection_info": null
    },
    {
        "title": "缘识  其四六",
        "author": "宋太宗",
        "content": "君子怀幽趣，谦恭礼乐才。\n经心皆识见，书史尽通该。\n有德馨还远，清虚道亦开。\n先生宜法则，宿习自将来。",
        "dynasty": "宋",
        "collection_info": null
    },
    {
        "title": "缘识  其四七",
        "author": "宋太宗",
        "content": "遁迹深岩谷，身闲未是闲。\n研穷堪语默，寂静杳冥间。\n秘密逢邪见，难开大道关。\n金丹无效用，弗可返童颜。",
        "dynasty": "宋",
        "collection_info": null
    },
    {
        "title": "缘识  其四八",
        "author": "宋太宗",
        "content": "人本心田静，机关买是非。\n聪明存节操，曲直自相依。\n思寂知玄奥，区分有顺违。\n精通含识性，理义恺然希。",
        "dynasty": "宋",
        "collection_info": null
    },
    {
        "title": "缘识  其四九",
        "author": "宋太宗",
        "content": "行止由修炼，辉光朗自然。\n深山藏虎豹，大海隠龙泉。\n鹤唳冲霄汉，龟生得寿年。\n怡情含道识，浩渺九重天。",
        "dynasty": "宋",
        "collection_info": null
    },
    {
        "title": "缘识  其五○",
        "author": "宋太宗",
        "content": "谁人信我说，我说亦非常。\n苦行分明乐，缘深解即忙。\n乖持如似梦，慕道行清凉。\n影响随声应，玄门可度量。",
        "dynasty": "宋",
        "collection_info": null
    },
    {
        "title": "缘识  其一",
        "author": "宋太宗",
        "content": "高山石室半空嵌，选取灵芝草尽芟。\n法意要修心一等，道情焉用口三缄。\n丹砂保重开清境，白髮相宜倚翠岩。\n曩劫缘中因种在，布衣鹤袖凤来衔。",
        "dynasty": "宋",
        "collection_info": null
    },
    {
        "title": "缘识  其二",
        "author": "宋太宗",
        "content": "归依妙法要精专，极目烟霄路不偏。\n日月明通三界眼，云梯上有十洲仙。\n慈悲愿力弥何远，烦恼能除道最坚。\n救苦观音名利益，经文曾与世间传。",
        "dynasty": "宋",
        "collection_info": null
    },
    {
        "title": "缘识  其三",
        "author": "宋太宗",
        "content": "修心慕道入玄机，方便门停次第依。\n种性莫教拘执定，因缘去住不相违。\n离他少欲阴功积，淡薄深来绝是非。\n浮世利名常自遣，真空妄想一时归。",
        "dynasty": "宋",
        "collection_info": null
    },
    {
        "title": "缘识  其四",
        "author": "宋太宗",
        "content": "耳根清静本来修，万法从心不外求。\n海岳动摇山色异，玄珠尽在眼中收。\n持斋道士寻红药，醉卧仙人未白头。\n麋鹿同羣方可信，逢春但笑乐花秋。",
        "dynasty": "宋",
        "collection_info": null
    },
    {
        "title": "缘识  其五",
        "author": "宋太宗",
        "content": "忘机悟既见真诠，慕道威仪立善缘。\n语默但教方外用，玄微通达自弥坚。\n利名染着还如梦，性相归来猛似泉。\n三业之中堪发问，勿令万法不精专。",
        "dynasty": "宋",
        "collection_info": null
    },
    {
        "title": "缘识  其六",
        "author": "宋太宗",
        "content": "随机发问绝亲疏，法界明文本不殊。\n厌苦羣生含万像，归依大觉达三无。\n莲开湛寂真如境，屋裏空劳总是虚。\n缘起性中平等用，直须乐道善心居。",
        "dynasty": "宋",
        "collection_info": null
    },
    {
        "title": "缘识  其七",
        "author": "宋太宗",
        "content": "道高人世礼周旋，语默如痴似不言。\n洗涤要教心地静，狐疑勿类水蓱翻。\n经书说尽修真理，岁月休防罢引援。\n雅合无为深见识，阴阳去住捉寒暄。",
        "dynasty": "宋",
        "collection_info": null
    },
    {
        "title": "缘识  其八",
        "author": "宋太宗",
        "content": "神丹妙道故延年，岂是凡流识大仙。\n老子尚犹能讳事，轩皇不许乱相传。\n谁知造化功夫力，罕见今生度宿缘。\n猛虎伏来龙驾驭，云腾五色思悠然。",
        "dynasty": "宋",
        "collection_info": null
    },
    {
        "title": "缘识  其九",
        "author": "宋太宗",
        "content": "大道逢来是宿缘，终期定可访真仙。\n山中修炼非州郡，城裏无荒隠市鄽。\n秘术岂教容易得，幽深还许递相传。\n超凡入圣浑闲事，问取人间十洞天。",
        "dynasty": "宋",
        "collection_info": null
    },
    {
        "title": "缘识  其一○",
        "author": "宋太宗",
        "content": "青松本不树萧条，学士因何智自劳。\n金水朗然明皎洁，雪山堆积就中高。\n志心但觅三神药，凡目难观万里毫。\n我独闲吟谁解意，悠哉丽日压灵鳌。",
        "dynasty": "宋",
        "collection_info": null
    },
    {
        "title": "缘识  其一一",
        "author": "宋太宗",
        "content": "天地为炉我自知，人无远虑必生疑。\n功夫未至劳悬想，境外声闻不改移。\n机巧岂逢容易得，是非终究欲何之。\n思量大海深渊理，光阴虚度影参差。",
        "dynasty": "宋",
        "collection_info": null
    },
    {
        "title": "缘识  其一二",
        "author": "宋太宗",
        "content": "昆崙山上聚神仙，羽驾争行意不偏。\n积雪远看欹下界，巅峰高认涌流泉。\n真空的实难堪比，异景皆从造化迁。\n秘密岂教容易辨，玄中之外更深玄。",
        "dynasty": "宋",
        "collection_info": null
    },
    {
        "title": "缘识  其一三",
        "author": "宋太宗",
        "content": "溟溟沧海浪涛深，雾蔽山恋不易寻。\n紫盖洞庭人驾鹤，虹霓城郭道为林。\n幽玄相去何多少，巧拙无由智慧侵。\n尽是同缘相引接，从容语话八仙心。",
        "dynasty": "宋",
        "collection_info": null
    },
    {
        "title": "缘识  其一四",
        "author": "宋太宗",
        "content": "彩云轻举压天津，舞鹤迎鸾自在身。\n蟾影枝开三岛树，桃花风弄十洲春。\n相传灵异无虚说，道理分明尽是真。\n但信此中深护慎，修行所愿勿因循。",
        "dynasty": "宋",
        "collection_info": null
    },
    {
        "title": "缘识  其一五",
        "author": "宋太宗",
        "content": "天非爱道许人修，学士愚迷不到头。\n内境拟将何所用，杳知深邃故难求。\n丹霞隠密堪依仗，雪月纵横入品流。\n消息须然潜世虑，凡岐圣路有刚柔。",
        "dynasty": "宋",
        "collection_info": null
    },
    {
        "title": "缘识  其一六",
        "author": "宋太宗",
        "content": "逍遥裏外混诸天，澹荡其中四叙间。\n拂拭尘埃明印月，徧駈神鬼鏁骊山。\n装添出没何奇异，秘隠藏直未是闲。\n但好消详清景内，勿生疑虑动机关。",
        "dynasty": "宋",
        "collection_info": null
    },
    {
        "title": "缘识  其一七",
        "author": "宋太宗",
        "content": "龙虎刚柔隠圣方，一时和合运阴阳。\n周知配类无疏失，物性从来理自长。\n鼎裏花开装五彩，心明火候制三黄。\n更能通得华池妙，南北东西不可当。",
        "dynasty": "宋",
        "collection_info": null
    },
    {
        "title": "缘识  其一八",
        "author": "宋太宗",
        "content": "水精宫殿月华明，白玉为墙火不侵。\n八境风高骈羽驾，九重天上绛霞深。\n物情晃朗无遮隔，非是凡间比类寻。\n汗漫真游谁得到，桂花香洁影森森。",
        "dynasty": "宋",
        "collection_info": null
    },
    {
        "title": "缘识  其一九",
        "author": "宋太宗",
        "content": "还元到即见真归，不是虚传羽化飞。\n大道勿将闲设用，精修别得便忘机。\n安排稳入龙宫内，变易终藏虎鼎威。\n豁达干坤神妙理，逍遥铅汞共相依。",
        "dynasty": "宋",
        "collection_info": null
    },
    {
        "title": "缘识  其二○",
        "author": "宋太宗",
        "content": "泥丸本是命根宫，消息临时语话通。\n大道比来行气术，其余效验藉阴功。\n物情之理皆清浄，造化玄微事莫同。\n珍重此言深可意，腹中日运鼎花空。",
        "dynasty": "宋",
        "collection_info": null
    },
    {
        "title": "缘识  其二一",
        "author": "宋太宗",
        "content": "天生颜貌几何般，鹤骨餐霞厌俗观。\n赤水华池谁法则，白银为阙又堪看。\n来传音旨俱然混，位有尊卑勿异端。\n逆顺之中关理性，心田静外岂相干。",
        "dynasty": "宋",
        "collection_info": null
    },
    {
        "title": "缘识  其二二",
        "author": "宋太宗",
        "content": "逍遥我命在玄穹，鹤宿霞栖景致中。\n自得安宁兼养道，更将利益屏羣雄。\n渊深引古知今用，劈斫区分尽可通。\n和畅五音从豁达，干坤之内霭溟蒙。",
        "dynasty": "宋",
        "collection_info": null
    },
    {
        "title": "缘识  其二三",
        "author": "宋太宗",
        "content": "巅峰一望水深潭，谁解缘情语话堪。\n暗室自开明日月，道心奇异老山庵。\n研穷妙理真消息，诫忌先贤让不贪。\n稽古尚为今法则，愚蒙太甚苦惔惔。",
        "dynasty": "宋",
        "collection_info": null
    },
    {
        "title": "缘识  其二四",
        "author": "宋太宗",
        "content": "非人口似泻汾河，此辈尘中有甚多。\n心恨貌恭无定止，舌夸端正乱乖讹。\n为官善政身荣禄，利剑休教石上磨。\n立待满盈船陷水，恶风从被海神拖。",
        "dynasty": "宋",
        "collection_info": null
    },
    {
        "title": "缘识  其二五",
        "author": "宋太宗",
        "content": "精详语议四门开，舒惨阳和意外裁。\n远见风尘思往事，无穷日月去还来。\n乐耶指趣归三体，周旋道理遍九垓。\n贤圣人天常法则，卿云岭上白皑皑。",
        "dynasty": "宋",
        "collection_info": null
    },
    {
        "title": "缘识  其二六",
        "author": "宋太宗",
        "content": "贪染犹来理不通，虚劳岁月面西东。\n从前自是凡心别，利益须归上帝功。\n洞府名高同景致，尘泥踪迹莫知空。\n云非但向铅中作，变化飞腾大道雄。",
        "dynasty": "宋",
        "collection_info": null
    },
    {
        "title": "缘识  其二七",
        "author": "宋太宗",
        "content": "达道真人见者稀，岂教容易等闲知。\n阴阳造化无非实，天地元精动合宜。\n功行三千须及物，还丹九转上昇时。\n忙中岁月忙中遣，我本愚来性不移。",
        "dynasty": "宋",
        "collection_info": null
    },
    {
        "title": "缘识  其二八",
        "author": "宋太宗",
        "content": "栖心隠逸故非常，大约恒持要久长。\n清浄好为皆是益，周旋理度审安详。\n法干驭物须平稳，顺日成功自酌量。\n倏忽之间堪匹配，临时巧拙见圆方。",
        "dynasty": "宋",
        "collection_info": null
    },
    {
        "title": "缘识  其二九",
        "author": "宋太宗",
        "content": "香汤沐浴更斋清，运动形躯四体轻。\n魔鬼自然生怕怖，神魂必定转安宁。\n从无入有皆真实，去住何难妙最精。\n五行聚散归一体，灵源不用苦煎烹。",
        "dynasty": "宋",
        "collection_info": null
    },
    {
        "title": "缘识  其三○",
        "author": "宋太宗",
        "content": "一身独善欲何之，争及衣冠解抚绥。\n浮世浅情无限量，愚蒙自是不相规。\n直须凭仗分明说，诘取灵源问得知。\n要觅洞中闲日月，除将济事谩非为。",
        "dynasty": "宋",
        "collection_info": null
    },
    {
        "title": "缘识  其三一",
        "author": "宋太宗",
        "content": "寻思道味咏吟哦，去住先贤有几何。\n性识无凝关要妙，浮沈依约不言多。\n但将子细分明说，犹恐闲非却被魔。\n救世比心来所愿，逍遥尽入扣玄歌。",
        "dynasty": "宋",
        "collection_info": null
    },
    {
        "title": "缘识  其三二",
        "author": "宋太宗",
        "content": "无为道大入幽玄，几许风光慕昔贤。\n对境尽同闲见识，忙中皆是急相煎。\n配匹直须宽雅淡，会有逢时不偶然。\n修炼但教坚志气，参详稳审更周旋。",
        "dynasty": "宋",
        "collection_info": null
    },
    {
        "title": "缘识  其三三",
        "author": "宋太宗",
        "content": "人心多是少相投，非识尘中上品流。\n不见真宗归物理，难知妙道后先休。\n生前内鼎宜烹炼，殊胜华池好渐修。\n但见完全凭土德，能调火候药皆秋。",
        "dynasty": "宋",
        "collection_info": null
    },
    {
        "title": "缘识  其三四",
        "author": "宋太宗",
        "content": "玄之玄又见真空，巧拙临时要妙中。\n大智伏藏知远近，纤微尽达了然通。\n周旋物性谁区别，坦荡由来是且同。\n境致三才随有位，神光照室莹西东。",
        "dynasty": "宋",
        "collection_info": null
    },
    {
        "title": "缘识  其三五",
        "author": "宋太宗",
        "content": "千般万类不相逢，天地尊卑岂易穷。\n海岳高深随日转，神仙聚乐隠尘中。\n鲜求名利知贪少，多事闲忙总是空。\n几箇心贤平坦荡，十洲三岛自从容。",
        "dynasty": "宋",
        "collection_info": null
    },
    {
        "title": "缘识  其三六",
        "author": "宋太宗",
        "content": "九重天上帝仙居，愚昧求真道理疏。\n混沌初分长日月，精魂聚散记丹书。\n离男坎女皆相类，壬子丙丁异境殊。\n历劫因缘随世在，阴功及物最玄珠。",
        "dynasty": "宋",
        "collection_info": null
    },
    {
        "title": "缘识  其三七",
        "author": "宋太宗",
        "content": "还知受气禀天然，百法方为事理全。\n假合都来归至道，修持远大更通玄。\n二仪交感成祥瑞，八卦刚柔被俗牵。\n何谓此中生恍惚，直须款曲细精研。",
        "dynasty": "宋",
        "collection_info": null
    },
    {
        "title": "缘识  其三八",
        "author": "宋太宗",
        "content": "玄门至道故无涯，自是人心所见邪。\n智识未能通大药，岂将容易拟荣家。\n千年圣境何虚谬，百劫曾修不用遮。\n龙虎欲成堪炼鼎，勿为利路乱交加。",
        "dynasty": "宋",
        "collection_info": null
    },
    {
        "title": "缘识  其三九",
        "author": "宋太宗",
        "content": "因缘业障遇真稀，黄帝乘龙岂是非。\n达识尚凝常恍惚，愚蒙学解故相违。\n华池秘密人天授，神室光扬日月辉。\n智者无言皆口默，敢将容易论玄机。",
        "dynasty": "宋",
        "collection_info": null
    },
    {
        "title": "缘识  其四○",
        "author": "宋太宗",
        "content": "凤皇燕雀不同羣，非类宜然信有闻。\n好景销磨还尔梦，方在虚诞似浮云。\n闲吟比喻明如日，雅道留情旧典坟。\n堪与言论谁是识，舜琴惠爱皷南熏。",
        "dynasty": "宋",
        "collection_info": null
    },
    {
        "title": "缘识  其四一",
        "author": "宋太宗",
        "content": "何为禅定性心同，解说真如物外空。\n几许修行缘上得，惑多妄想障于聪。\n名彰道理千世永，善恶都归万法中。\n应现机关俱寂默，始知明鉴照昏蒙。",
        "dynasty": "宋",
        "collection_info": null
    },
    {
        "title": "缘识  其四二",
        "author": "宋太宗",
        "content": "无萦无虑鬓如黳，手执仙经杖一藜。\n猛利销磨闲岁月，玄中妙道入云霓。\n红尘世界何拘束，白日山川高又低。\n去住自然皆寂默，逍遥不假上仙梯。",
        "dynasty": "宋",
        "collection_info": null
    },
    {
        "title": "缘识  其四三",
        "author": "宋太宗",
        "content": "高山树叶翠森森，寂静因中道最深。\n利得昆崙皆璞玉，不须丽水有真金。\n浇漓渐变同尧日，薄俗将重理舜琴。\n祸福年长随世改，玄门大戒喻飞沈。",
        "dynasty": "宋",
        "collection_info": null
    },
    {
        "title": "缘识  其四四",
        "author": "宋太宗",
        "content": "玄珠道在口中衔，未信前人明似鉴。\n试问心田佯兀兀，可怜肌骨瘦岩岩。\n自言世界归依重，志诵经文不用搀。\n炼得气来身且健，日斜常望鹤栖杉。",
        "dynasty": "宋",
        "collection_info": null
    },
    {
        "title": "缘识  其四五",
        "author": "宋太宗",
        "content": "四叙相迁亦可观，斜扉半掩半欹关。\n诗吟海岳皆空尽，扇觉秋凉渐放闲。\n树影临窗迷远思，渴禽恋水復飞还。\n旋教摘果瞑心话，叶木苍苍天地间。",
        "dynasty": "宋",
        "collection_info": null
    },
    {
        "title": "缘识  其四六",
        "author": "宋太宗",
        "content": "秋鏁烟岚日未蚁，道情欲话老僧期。\n旋烹茶竈心先喜，摇撼松风睡思迟。\n鹤唳九霄堪入画，云平三界化无私。\n真宗象教非虚说，对境成空是我师。",
        "dynasty": "宋",
        "collection_info": null
    },
    {
        "title": "缘识  其四七",
        "author": "宋太宗",
        "content": "夜醮星坛海岳飞，龙车摇曳羽云衣。\n红霞影裏轻烟色，玉烛风清皓月辉。\n三岛花明铺锦绣，千年鹤送下金扉。\n仙家莫道无多事，十二琼楼恨不归。",
        "dynasty": "宋",
        "collection_info": null
    },
    {
        "title": "缘识  其四八",
        "author": "宋太宗",
        "content": "往事悲欢笑一场，干坤有甚可思量。\n空知造化情多矣，却是愚蒙不久长。\n世上周通添眷恋，人间善恶自舒张。\n熙熙尽入无为内，明月清风道路忙。",
        "dynasty": "宋",
        "collection_info": null
    },
    {
        "title": "缘识  其四九",
        "author": "宋太宗",
        "content": "寻思往事便堪疏，空有闲云万里余。\n满目都来情郁郁，劳心谁把谩驱驱。\n星辰日月高天际，云散烟花徧海隅。\n道德流行宽世界，时捻笔砚亦看书。",
        "dynasty": "宋",
        "collection_info": null
    },
    {
        "title": "缘识  其五○",
        "author": "宋太宗",
        "content": "是非人我利名心，情僞言同海似深。\n浩渺无涯成理性，无为志大可胜任。\n千年岁月周游在，万卷诗书不易寻。\n世界之中宽更远，从分混沌至如今。",
        "dynasty": "宋",
        "collection_info": null
    },
    {
        "title": "缘识  其一",
        "author": "宋太宗",
        "content": "我一囊盛宽世界，从头点取人数在。\n万里山河宽更宽，一切众生智者解。\n因缘殊胜是因缘，方便法门天最大。\n天最大，无比拟，经文秘在无生理。\n知之修炼是圣人，光阴急速流如水。\n孤云野鹤笑龙吟，扣寂希夷求妙旨。\n但知惭愧常亲善，更能通达解区遣。\n辜负琴书得自由，勿令萦恨金刀剪。\n离烦恼，大仙上品十洲好。\n利他贵重无亲疏，便是菩提心至老。",
        "dynasty": "宋",
        "collection_info": null
    },
    {
        "title": "缘识  其二",
        "author": "宋太宗",
        "content": "自家未达莫来看，解者众生真是汉。\n世涂烦恼一齐休，修取菩提心不乱。\n天觉因明凡圣同，苦空圆满光不散。\n含识缘中晓了难，爱河须渡达彼岸。\n我见人见众生见，菩萨行持终不惮。\n离贪嗔，绝情欲，定相安然无反覆。\n从头法归镇长开，鬰鬰黄花生翠竹。\n天高地广遍周游，十方妙色能照烛。\n七宝山高三界中，拔去浮云沈水渌。\n离他一念是因缘，珍重贤圣皆知足。",
        "dynasty": "宋",
        "collection_info": null
    },
    {
        "title": "缘识  其三",
        "author": "宋太宗",
        "content": "天心即是道，佛心即是佛。\n人生有善缘，修行岂废力。\n悟来瞬息间，暧昧藏五贼。\n非干智慧中，虚妄不可得，小乘尚执迷，大乘堪法则。\n经教有明文，守白便知黑。",
        "dynasty": "宋",
        "collection_info": null
    },
    {
        "title": "缘识  其四",
        "author": "宋太宗",
        "content": "春长秋风败黄叶，白髮老人慵把镊。\n光景如箭亦如飞，我不聪明贤者说。\n知近知深知更远，善缘恶境勿交涉。\n勿交涉，语重迭，古往今来闲日月。",
        "dynasty": "宋",
        "collection_info": null
    },
    {
        "title": "缘识  其五",
        "author": "宋太宗",
        "content": "还淳返朴非用智，黄老之术何简易。\n不衒聪明时俗清，尽使人人怀忠义。\n密贱得之不下堂，单父得之公私利。\n无为之道随时化，无为之道随时理，若能可行，则清浄矣。",
        "dynasty": "宋",
        "collection_info": null
    },
    {
        "title": "缘识  其六",
        "author": "宋太宗",
        "content": "予持斋，常清浄，心田澄寂无争竞。\n闻尔志念诵真经，明月窗中转孤影。\n风自悠扬香满室，因地修行不可得。\n善事是芝兰，恶事是荆棘，实实实实。",
        "dynasty": "宋",
        "collection_info": null
    },
    {
        "title": "缘识  其七",
        "author": "宋太宗",
        "content": "勤恤忧劳，夙夜匪怠。\n政教犹豫，从诫中外。\n三皇致理，百姓为心。\n不严而肃，自古从今。\n刑赏不忒，后代为箴。\n求己之短，利害知深。\n就人所欲，良吏不酷，绳直于木，政无反覆。\n旰食宵衣，无是无非。",
        "dynasty": "宋",
        "collection_info": null
    },
    {
        "title": "缘识  其八",
        "author": "宋太宗",
        "content": "孤云野鹤镇常闲，随宜自在杳冥间。\n杉松高拔千万尺，寒泉引望峭青山。\n大道烟霞看更远，将临海峤叩玄关。\n知之修炼凡超圣，岁月空深不易攀。",
        "dynasty": "宋",
        "collection_info": null
    },
    {
        "title": "缘识  其九",
        "author": "宋太宗",
        "content": "茅庵养道静深山，解笑光阴解驻颜。\n谁能苦志离人间，孤云情僻岂容攀。\n日餐松柏知其味，不问王侯朱紫贵。\n修行但好倍精专，十洲洞府有神仙。",
        "dynasty": "宋",
        "collection_info": null
    },
    {
        "title": "缘识  其一○",
        "author": "宋太宗",
        "content": "无为本从清静出，知之修炼皆寂默。\n大道玄门几百般，不拘东西及南北。\n观其形貌欵共语，风云可变龙与虎。\n灵源欲访不曾闲，捉得之时为伴侣。\n日有魂，月有魄，业累袪除离死厄。\n十二时中可逍遥，五行造化人岂测。\n也曾嗔，也曾笑，世间心为求诸要。\n长生之法在目前，天门地户无颠倒。",
        "dynasty": "宋",
        "collection_info": null
    },
    {
        "title": "缘识  其一一",
        "author": "宋太宗",
        "content": "秋风主远思，令我上高台。\n花木将零落，云雨旧山来。\n世间何事有情疏，南雁藏宾万里余。\n去有其声为谁去，来有其声为谁来。",
        "dynasty": "宋",
        "collection_info": null
    },
    {
        "title": "缘识  其一二",
        "author": "宋太宗",
        "content": "寻常无事信天缘，饶得憨痴满眼前。\n名利世间多用意，愚迷不肯学先贤。",
        "dynasty": "宋",
        "collection_info": null
    },
    {
        "title": "缘识  其一三",
        "author": "宋太宗",
        "content": "玄珠玄珠存今古，总在眼前无一睹。\n圆似明珠照十方，或来或去寒无雨。\n本是真，玄中圣，天仙地仙收不尽。\n虚无出向方寸间，方寸之间还远近。\n此玄珠，何分别，超凡得道须自证。\n四时运转如等闲，任从颠倒非常性。\n玄珠玄珠实非实，虚非空，五色相依橘似红。\n境象軿罗安掌内，不在言外隠形中。\n扣玄关，深奇异，具足凡情兼四智。\n人或达识此玄珠，一念失则心如醉。\n可速求，可寻讨，明取闲忙身内了。\n经年作相熟知之，三载渐即离怀抱。\n买亦无，显奇秘，混在世间无滋味。\n龙宫海藏不拘收，离男坎女难匹配。\n神仙道，阴阳是，几人顺从几人背。\n凡情不识智者会，坐卧行持穷三昧。",
        "dynasty": "宋",
        "collection_info": null
    },
    {
        "title": "缘识  其一四",
        "author": "宋太宗",
        "content": "耳根唯愿常清静，更得四时风雨顺。\n开得眼来一切心，尽为好事善相近。",
        "dynasty": "宋",
        "collection_info": null
    },
    {
        "title": "缘识  其一五",
        "author": "宋太宗",
        "content": "三天境象验人间，不在江湖不在山。\n大约颇同随报应，耳根清静道心闲。",
        "dynasty": "宋",
        "collection_info": null
    },
    {
        "title": "缘识  其一六",
        "author": "宋太宗",
        "content": "善恶由人作，修心勿乱为。\n邪求无实事，如影定相随。\n妄想终成僞，行贪未可知。\n天生分异等，道德立尊卑。\n日月须明照，声文垂大教。\n非言患不及，长顺归仁考。\n志广来遐迩，忠臣持节操。\n腥膻戎自伏，洞达总机要。\n遂性减予忧，玄门境象幽。\n躬躬勤政理，化被遍恩流。\n省己光阴速，一春度一秋。\n输他闲取静，每藉更温柔。\n智者审详意，聋听如梦寐。\n玄穹平覆载，种种干坤惠。\n烦恼深无岸，量宽苞天地。\n眼前一切类，孰非孰为是。",
        "dynasty": "宋",
        "collection_info": null
    },
    {
        "title": "缘识  其一七",
        "author": "宋太宗",
        "content": "每逢清夜坐更深，白日忙忙各是情。\n南北东西谁定准，无穷天地始知名。",
        "dynasty": "宋",
        "collection_info": null
    },
    {
        "title": "缘识  其一八",
        "author": "宋太宗",
        "content": "上元斋醮卷清风，暗使虔诚望圣功。\n星彩动容光碧落，步虚声在半天中。",
        "dynasty": "宋",
        "collection_info": null
    },
    {
        "title": "缘识  其一九",
        "author": "宋太宗",
        "content": "京都繁盛谁比矣，十二楼台重重起。\n九衢车骑日喧喧，广陌欢呼歌帝里。\n我今御宇临天下，物泰熙熙忻朝野。\n村夫击壤荷丰年，侯门朱紫皆风雅。\n无为一坦已成功，关防绝虑闲战马。\n唯愿君臣千万世，六合同心归华夏。",
        "dynasty": "宋",
        "collection_info": null
    },
    {
        "title": "缘识  其二○",
        "author": "宋太宗",
        "content": "逢春总有看花情，时节心迷不可轻。\n但秪追游贪聚乐，几人顶戴愧三清。",
        "dynasty": "宋",
        "collection_info": null
    },
    {
        "title": "缘识  其二一",
        "author": "宋太宗",
        "content": "君子淡交如似水，小人交结甘如醴。\n微漥浪息派分流，倏忽之间生谤毁。\n但去骄矜添意气，贞松全胜凡花卉。\n狂风秪是有尘埃，大海潮宗深无底。",
        "dynasty": "宋",
        "collection_info": null
    },
    {
        "title": "缘识  其二二",
        "author": "宋太宗",
        "content": "偃亚松，笔迹高。\n来更妙，甚奇特，三十年前曾收得。\n上下度量有短长，平头一样青烟色。\n半枯半嫩小枝斜，筛风阴石皆法则。\n左隈右倚四维绝，悬在书堂谁分别，喝起诸山未是奇，千年鹤坐方可说。\n根蟠龙，笼春雪，团团引出桂华月。\n暗聚风生欹枕观，駈逐邪魔无情灭。\n若在灵山片时久，感动天人师子吼。\n扫教心地起自然，好看纵横如意手。\n偃亚松，偃亚松，或真箇。\n生在深谷，为栋梁之异木。\n任从霜雪摧残，终归众人之瞻瞩。",
        "dynasty": "宋",
        "collection_info": null
    },
    {
        "title": "缘识  其二三",
        "author": "宋太宗",
        "content": "看花终不似春雷，牵引诗情瞑目开。\n雨顺风调为上瑞，苍生家足降天来。",
        "dynasty": "宋",
        "collection_info": null
    },
    {
        "title": "缘识  其二四",
        "author": "宋太宗",
        "content": "中秋夜，圆转魄，东昇慢上露先湿。\n起清风，明似雪，薄衣阶下寒泉滴。\n随宜情，何豁达，五音罢去无踪迹。\n星稀斗暗天宽窄，桂华望处谁不惜。",
        "dynasty": "宋",
        "collection_info": null
    },
    {
        "title": "缘识  其二五",
        "author": "宋太宗",
        "content": "蔟蔟排弦声流美，因风独弄无宫征。\n闲庭引思道情中，五音不入行人耳。\n仰望云霄听未足，何期到了不成曲。\n秋蝉夜噪素琴鸣，边城角罢春水渌。\n高悬韵响声来去，常深兴寐无相阻。\n不类乐中得此名，圆月明时何自苦。\n凄清激节繁空影，日夜如流后天永。\n无穷之外更无穷，依傍羣弦方始品。",
        "dynasty": "宋",
        "collection_info": null
    },
    {
        "title": "缘识  其二六",
        "author": "宋太宗",
        "content": "逍遥本意离尘埃，日见愚痴足可哀。\n唯愿人心齐一等，花香常近慧风开。",
        "dynasty": "宋",
        "collection_info": null
    },
    {
        "title": "缘识  其二七",
        "author": "宋太宗",
        "content": "栖真大道于南北，清浄之间求爱力，坚持雅志穷诸识。\n寻常如观在眼前，唯仰三光无蹔息。\n忧念苍生不暇食，自挫周遮尝反侧。",
        "dynasty": "宋",
        "collection_info": null
    },
    {
        "title": "缘识  其二八",
        "author": "宋太宗",
        "content": "阮咸初立意，偷得姮娥月。\n三柱应琴徽，五音更互发。\n堪听诸调弄，勾鏁无休歇。\n闲暇优游子，顺风吟案揭。\n时闻宣九奏，凤翅手轮抹。\n引思何奇妙，广陵散白雪。\n稀中逢绝艺，解弹能指拨。\n放纵知狂逸，四弦凭审察。\n慢来长不断，急则声相轧。\n春鶑虽好语，难将比并说。",
        "dynasty": "宋",
        "collection_info": null
    },
    {
        "title": "缘识  其二九",
        "author": "宋太宗",
        "content": "月琴三柱四条水，圆魄移来混俗耳。\n自古从今清且奇，五音一弄惊神鬼。\n勾挑指下何纤细，傍观侧听心先醉。\n胡茄十八笑思归，悲风切切摇朱翠。\n凤游云裏情荡扬，不无萧洒真高尚。\n寒暄聚散得馨香，奚为丝竹兼歌唱。\n慢鏁朱弦急如雨，疑似春鶑相共语。\n莫惮辞劳用意弹，堪对鸾吟与凤舞。",
        "dynasty": "宋",
        "collection_info": null
    },
    {
        "title": "缘识  其三○",
        "author": "宋太宗",
        "content": "一言有善亦须听，终日饱餐不易任。\n他织他耕无悯念，世途谁是爱人心。",
        "dynasty": "宋",
        "collection_info": null
    },
    {
        "title": "缘识  其三一",
        "author": "宋太宗",
        "content": "日月何忙忙，相逢有出没。\n催将壮志心，少年如顷剋。\n人生苦海中，否泰知通寒。\n四季倏忽来，寒暑变为贼。\n偷人面上花，夺人头上黑。",
        "dynasty": "宋",
        "collection_info": null
    },
    {
        "title": "缘识  其三二",
        "author": "宋太宗",
        "content": "结束分朋相间错，立在殿庭还不弱。\n锦绣为袍供奉仪，流星电转争挥霍。\n文裏鸟巾皆一样，三春景色花荡扬。\n承平此事比应难，盛世欢娱情好尚，添肖况，堪可爱，香尘坠裏无妨碍。\n月杖怀挟击云门，引聚风光何意态。\n令人骇目潜窥睹，杂剧教坊罗袂举。\n銮铃珂佩白玉鞍，恣纵奔驰汗如雨。\n笑中语，审听旨，速排丝竹调宫征。\n高高树影柳疏阴，头筹先得称心喜。\n画鼓红旗双对凤，笛发龙吟能送断。\n年少来来善乘骑，因依所习且随众。",
        "dynasty": "宋",
        "collection_info": null
    },
    {
        "title": "缘识  其三三",
        "author": "宋太宗",
        "content": "駈駈席不蹔安时，勤苦终朝景易移。\n达得物情深道理，无为堪作后人师。",
        "dynasty": "宋",
        "collection_info": null
    },
    {
        "title": "缘识  其三四",
        "author": "宋太宗",
        "content": "六铢衣帔是神仙，劫劫曾修不偶然。\n大道目前人岂会，九天常有万千千。",
        "dynasty": "宋",
        "collection_info": null
    },
    {
        "title": "缘识  其三五",
        "author": "宋太宗",
        "content": "白髮长，眉似雪，宗禅和尚何分别。\n百尺高山足浮云，万丈海中有明月。\n十地本因菩萨证，大乘俱是如来说。\n有空相，无空相，深浅是非皆为妄。\n一切诸法归何物，忽然觉悟波浪没。\n安乐常在信心中，真空根本难缄默。\n贪嗔戒定如幻梦，祖师凝流欢者众。\n方便门，羣生用，除他烦恼知识重。\n诱引迷途如风止，慧眼观瞻恒沙水。\n三昧八万四千智，清浄法身依道理。",
        "dynasty": "宋",
        "collection_info": null
    },
    {
        "title": "缘识  其三六",
        "author": "宋太宗",
        "content": "大道何异，俗情如花。\n生前境趣，车碾黄砂。\n无垢住相，勿用称夸。\n非亲我亲，六合为家。",
        "dynasty": "宋",
        "collection_info": null
    },
    {
        "title": "缘识  其三七",
        "author": "宋太宗",
        "content": "忙即但忙，闲即便闲。\n无为之见，与道相关。\n言虽鄙俚，勿生谤毁。\n利他何疑，嗔乃兴喜。\n善恶万端，古今如此。\n非善称君，非过称己。\n道大幽玄，世使如然。\n君临宇宙，辅弼须贤。\n求之不见，形表影连。\n论而非细，我惭知媿。\n救世心劳，方便之智。\n短又何难，长又何易。\n真实语言，勿将为戏。",
        "dynasty": "宋",
        "collection_info": null
    },
    {
        "title": "缘识  其三八",
        "author": "宋太宗",
        "content": "终朝烦恼谩相牵，却是他非我自然。\n秪愿苍生添景福，康宁常得遇丰年。",
        "dynasty": "宋",
        "collection_info": null
    },
    {
        "title": "缘识  其三九",
        "author": "宋太宗",
        "content": "从来非不求知己，言觉俗情似流水。\n消息毫端总是空，奇哉道味深无比。",
        "dynasty": "宋",
        "collection_info": null
    },
    {
        "title": "缘识  其四○",
        "author": "宋太宗",
        "content": "若言笔法穷绝艺，书一字，至百字，八法从前亦非细。\n分间布白要审详，浓淡均匀看可戏。\n一则一，二则二，消息踪由无纵恣。\n纸为阵，笔为矟，将军须是有谋略。\n墨要干研清神思，点画临时要廓落。\n形势奇状似龙蛇，平头大小宜斟酌。\n曲须曲，直须直，意气方刚须雅饰。\n闲暇规矩有指归，圆转楷模堪法则。\n堪法则，有迟速，相鈎相连光熠目。\n古隶参杂故不拘，颠草纵横似花蔟。\n偃仰莫把笔锋挫，先须顺䟐迴收左。\n经心健硬晓浮沈，铿锵启发勿怠堕。\n研穷体象貌亦同，博学精微先贤播。\n化阴阳，势出矣，藏头护尾深有理。\n禀乎人性是常情，递相映带可行止。\n迟涩飞动似玲珑，慢引急牵如流水。\n上捺下挑猛如虎，蜂腰鹤膝不堪睹。\n壮士屈臂凤皇飞，张弓发箭胜于弩。\n提撕秘思不可传，常存形影勿孤露。\n勿孤露，谁别辨，义之平稳知深浅。\n自然观察往还来，斗迴角立能駈遣。\n痾瘵缠身，溺水之禽。\n长似死蛇，短似虾𢋙。\n古人最慎，愚蒙大忌，名为不嘉。",
        "dynasty": "宋",
        "collection_info": null
    },
    {
        "title": "缘识  其四一",
        "author": "宋太宗",
        "content": "二月寒食经新雨，开花绽柳人无语。\n近水溪边嫩枝条，攀折悠扬还似舞。\n车骑园林看不若，村笛歌声更互作。\n光阴番次不因循，民安万岁家家乐。",
        "dynasty": "宋",
        "collection_info": null
    },
    {
        "title": "缘识  其四二",
        "author": "宋太宗",
        "content": "性成孤僻爱清山，鹤唳云霄意自闲。\n物外更将和气约，精修便得扣玄关。",
        "dynasty": "宋",
        "collection_info": null
    },
    {
        "title": "缘识  其四三",
        "author": "宋太宗",
        "content": "河决洪波东南流迤逦，苍生昏垫困其止。\n去年今岁岂遑安，劳我关心情不已。\n奔衡浩渺故无涯，十二州民皆忧水。\n诸般度议自裁之，乃出禁军为夫使。\n倍加慰谕愿登先，悦随容易能如此。\n大将闻命效駈驰，连夜侵晨顺从理。\n未经月余便成功，龙门一合士民喜。\n欢乎欢，忻斯睹，土木如山杵如雨。\n浪平变化尽为空，力役忙忙无朝暮。\n锡赐钱与衣，遭灾免税租。\n皇天睠命八方同，惟德惟馨依是辅。",
        "dynasty": "宋",
        "collection_info": null
    },
    {
        "title": "缘识  其四四",
        "author": "宋太宗",
        "content": "神仙洞府好逍遥，不似人间岁月销。\n海岳高深谁可测，九重天上自相邀。",
        "dynasty": "宋",
        "collection_info": null
    },
    {
        "title": "缘识  其四五",
        "author": "宋太宗",
        "content": "我有真金色，常银染不得。\n我有智慧空，从头即是实。\n我有兜罗绵，岂受凡情墨。\n劝尔世间人，善道须平直。",
        "dynasty": "宋",
        "collection_info": null
    },
    {
        "title": "缘识  其四六",
        "author": "宋太宗",
        "content": "人心乐乐聚神州，秀丽烟霞胜十洲。\n细柳高来齐拂岸，飞鳬时下傍轻舟。\n风摇碧浪藏鱼窟，园裏朱樱满树头。\n歌唱新声双揭调，花前别是一般流。\n揎衫整羽揩金镞，圆月开弓射白鸥。\n云与山连恒为白，春生夏长莫知秋。\n三天得路迷仙府，百辟盈衢从冕旒。\n务本含灵皆自化，和平盛世纵遨游。",
        "dynasty": "宋",
        "collection_info": null
    },
    {
        "title": "缘识  其四七",
        "author": "宋太宗",
        "content": "心问心，心非色相心，清静之心道理深。\n验在目前诸境界，不是凡音有正音。\n大道本来人难解，岂教离乐易求寻。",
        "dynasty": "宋",
        "collection_info": null
    },
    {
        "title": "缘识  其四八",
        "author": "宋太宗",
        "content": "恤刑徧空于囹圄，八风调顺兴时雨。\n我且惭无及物功，哀哉狱讼经炎暑。\n清凉坐起受官荣，几许能仁善规矩。\n倏忽从天降下来，霶沱敢望如斯睹。\n预丰苗稼瑞三秋，有感必通消灾苦。",
        "dynasty": "宋",
        "collection_info": null
    },
    {
        "title": "缘识  其四九",
        "author": "宋太宗",
        "content": "中秋旱直至腊月，忧烦情绪不堪说。\n闇祈顶戴上玄穹，今日高明降瑞雪。\n时闻喜处万千家，片逐轻风四六花。\n寒透衣宽何所思，红鑪旋暖酒须夸。\n触面来往浑无力，几处人怜几处惜。\n想得欢心尽一般，先报田农后稼穑。\n呈祥天地共盈怀，白沙拥砌玉为阶。\n动静苍生绝灾害，安康四叙压氛霾。",
        "dynasty": "宋",
        "collection_info": null
    },
    {
        "title": "缘识  其五○",
        "author": "宋太宗",
        "content": "金刚般若心，善破无明因。\n我佛慈悲日，祇园见法身。\n菩萨开慧眼，生死转为轮。\n五藴皆空尽，六根不染尘。",
        "dynasty": "宋",
        "collection_info": null
    },
    {
        "title": "缘识  其五一",
        "author": "宋太宗",
        "content": "不曾师受有文章，天与聪明作久长。\n道味自然玄境外，凡中奇异必非常。",
        "dynasty": "宋",
        "collection_info": null
    },
    {
        "title": "缘识  其五二",
        "author": "宋太宗",
        "content": "从小莫颠謏，长大始成人。\n经史须勤学，然可待尊亲。\n勿谈他己短，但秪自修身。\n所作行慈善，见者生钦羡。\n好事审还听，憎爱去贪恋。\n我即说分明，诫逸绝骄矜。\n孺子受天荫，不织不蚕耕。\n愿尔多聪悟，考顺于君父。\n逆耳必从之，少慾减嗔怒。\n谨守作童儿，缘是正愚痴。\n重贵在心知，认取世间为。",
        "dynasty": "宋",
        "collection_info": null
    },
    {
        "title": "缘识  其五三",
        "author": "宋太宗",
        "content": "道门长啸扣玄关，咀嚼盈虚口不闲。\n峰顶怡情松作笠，五湖来往看人间。",
        "dynasty": "宋",
        "collection_info": null
    },
    {
        "title": "缘识  其五四",
        "author": "宋太宗",
        "content": "年过百几鬓如鸦，到处安然便是家。\n醉后有时相诘问，更言我解种黄芽。",
        "dynasty": "宋",
        "collection_info": null
    },
    {
        "title": "缘识  其五五",
        "author": "宋太宗",
        "content": "善事多兮恶事少，君子能言兮心自了。\n杳杳冥冥幻化中，举目因缘还大小。\n勿纵贪，勿纵巧，知有寒人饥是饱。\n良图子细宽更宽，下见如痴何草草。\n逆莫嗔，顺莫好，寻思久远生烦恼。\n虽然我渐近中年，归依佛，归依道。\n余外闲来物外闲，谁听庸音声浩浩。",
        "dynasty": "宋",
        "collection_info": null
    },
    {
        "title": "缘识  其五六",
        "author": "宋太宗",
        "content": "昆崙山上玉楼前，五色祥光混紫烟。\n景物不同人世界，羣仙时醉卧花眠。",
        "dynasty": "宋",
        "collection_info": null
    },
    {
        "title": "缘识  其五七",
        "author": "宋太宗",
        "content": "一茎枯竹作渔竿，同畏蛟螭坐钓滩。\n若获得鱼舡许大，应想恐悚不心安。",
        "dynasty": "宋",
        "collection_info": null
    },
    {
        "title": "缘识  其一",
        "author": "宋太宗",
        "content": "慈悲与喜舍，历劫自然深。\n法要无抱束，缘归一寸心。",
        "dynasty": "宋",
        "collection_info": null
    },
    {
        "title": "缘识  其二",
        "author": "宋太宗",
        "content": "性相华严海，爱河渡要津。\n法门千万偈，奥妙演无伦。",
        "dynasty": "宋",
        "collection_info": null
    },
    {
        "title": "缘识  其三",
        "author": "宋太宗",
        "content": "玄微达造化，得一不言三。\n利益众生愿，情迷谩口谈。",
        "dynasty": "宋",
        "collection_info": null
    },
    {
        "title": "缘识  其四",
        "author": "宋太宗",
        "content": "静非山裏住，闹即拟何之。\n缘识归空寂，生前旧亦知。",
        "dynasty": "宋",
        "collection_info": null
    },
    {
        "title": "缘识  其五",
        "author": "宋太宗",
        "content": "时流求法界，问取本真诠。\n了悟空皆寂，心明海月圆。",
        "dynasty": "宋",
        "collection_info": null
    },
    {
        "title": "缘识  其六",
        "author": "宋太宗",
        "content": "如梦復性坐，寻思境外忙。\n因缘开利钝，语默自清凉。",
        "dynasty": "宋",
        "collection_info": null
    },
    {
        "title": "缘识  其七",
        "author": "宋太宗",
        "content": "邪见终成僻，真如是久长。\n闲心通物外，日月四时忙。",
        "dynasty": "宋",
        "collection_info": null
    },
    {
        "title": "缘识  其八",
        "author": "宋太宗",
        "content": "出利袪烦恼，红尘指道衣。\n悟来持一念，尊大默玄机。",
        "dynasty": "宋",
        "collection_info": null
    },
    {
        "title": "缘识  其九",
        "author": "宋太宗",
        "content": "识重随缘喜，精心住处安。\n慈心常淡薄，人我定心难。",
        "dynasty": "宋",
        "collection_info": null
    },
    {
        "title": "缘识  其一○",
        "author": "宋太宗",
        "content": "南北及东西，千山与万溪。\n路岐长不断，曲直几人迷。",
        "dynasty": "宋",
        "collection_info": null
    },
    {
        "title": "缘识  其一一",
        "author": "宋太宗",
        "content": "眼识诸缘相，行持妙法存。\n明开邪见性，不见有无根。",
        "dynasty": "宋",
        "collection_info": null
    },
    {
        "title": "缘识  其一二",
        "author": "宋太宗",
        "content": "谷响耳中音，根虚不易寻。\n諠譁袪得尽，识契本缘心。",
        "dynasty": "宋",
        "collection_info": null
    },
    {
        "title": "缘识  其一三",
        "author": "宋太宗",
        "content": "鼻闻心所着，香臭不同根。\n穷究缘中识，非干妄想门。",
        "dynasty": "宋",
        "collection_info": null
    },
    {
        "title": "缘识  其一四",
        "author": "宋太宗",
        "content": "口爽哀滋味，深思命本根。\n心邪迷妄相，圣法教中言。",
        "dynasty": "宋",
        "collection_info": null
    },
    {
        "title": "缘识  其一五",
        "author": "宋太宗",
        "content": "身惟知冷暖，假合是缘根。\n了达真空相，金刚不二门。",
        "dynasty": "宋",
        "collection_info": null
    },
    {
        "title": "缘识  其一六",
        "author": "宋太宗",
        "content": "意生于物外，心依染病根。\n正持闲语默，清凈法中存。",
        "dynasty": "宋",
        "collection_info": null
    },
    {
        "title": "缘识  其一七",
        "author": "宋太宗",
        "content": "皮毛非实相，四大拟奚为。\n悟即真空法，愚迷自不知。",
        "dynasty": "宋",
        "collection_info": null
    },
    {
        "title": "缘识  其一八",
        "author": "宋太宗",
        "content": "津液如泉涌，虚无本不同。\n源深知冷暖，根尽一时空。",
        "dynasty": "宋",
        "collection_info": null
    },
    {
        "title": "缘识  其一九",
        "author": "宋太宗",
        "content": "心猨知意马，方便自须调。\n勿自生烦恼，菩提道不遥。",
        "dynasty": "宋",
        "collection_info": null
    },
    {
        "title": "缘识  其二○",
        "author": "宋太宗",
        "content": "羣生宗法界，秘密十方尊。\n大教缘心识，周通一念存。",
        "dynasty": "宋",
        "collection_info": null
    },
    {
        "title": "缘识  其二一",
        "author": "宋太宗",
        "content": "大道传来意，缘穷识外因。\n善言论浩劫，天是法王身。",
        "dynasty": "宋",
        "collection_info": null
    },
    {
        "title": "缘识  其二二",
        "author": "宋太宗",
        "content": "法要唯心法，浮生苦海中。\n经传归实相，水印月皆空。",
        "dynasty": "宋",
        "collection_info": null
    },
    {
        "title": "缘识  其二三",
        "author": "宋太宗",
        "content": "心缘身外境，法相本常存。\n若求无生理，先明取善根。",
        "dynasty": "宋",
        "collection_info": null
    },
    {
        "title": "缘识  其二四",
        "author": "宋太宗",
        "content": "烦恼浮生业，愚迷智自通。\n根尘如不染，识照曩缘空。",
        "dynasty": "宋",
        "collection_info": null
    },
    {
        "title": "缘识  其二五",
        "author": "宋太宗",
        "content": "大觉如来指，心王作智都。\n剎尘千万亿，定相不差殊。",
        "dynasty": "宋",
        "collection_info": null
    },
    {
        "title": "缘识  其二六",
        "author": "宋太宗",
        "content": "五花笺纸好，下笔欲书之。\n其意何深远，沈吟復再思。",
        "dynasty": "宋",
        "collection_info": null
    },
    {
        "title": "缘识  其二七",
        "author": "宋太宗",
        "content": "仰望秋天色，月华露湿衣。\n传更方兴罢，萤遶御阶飞。",
        "dynasty": "宋",
        "collection_info": null
    },
    {
        "title": "缘识  其二八",
        "author": "宋太宗",
        "content": "人竞爱于花，花应亦爱人。\n从头堪好笑，老尽少年春。",
        "dynasty": "宋",
        "collection_info": null
    },
    {
        "title": "缘识  其二九",
        "author": "宋太宗",
        "content": "夜静风还静，凝情一弄琴。\n看书闲罢笔，自在信缘心。",
        "dynasty": "宋",
        "collection_info": null
    },
    {
        "title": "缘识  其三○",
        "author": "宋太宗",
        "content": "知静求难静，忙心不可闲。\n艷阳天地热，思暮日衔山。",
        "dynasty": "宋",
        "collection_info": null
    },
    {
        "title": "缘识  其三一",
        "author": "宋太宗",
        "content": "黄昏初入夜，漏促九天春。\n各自随缘意，悲懽旧亦新。",
        "dynasty": "宋",
        "collection_info": null
    },
    {
        "title": "缘识  其三二",
        "author": "宋太宗",
        "content": "早起阶前雪，萦丛压竹欹。\n行人迷失路，粉壁晃书帏。",
        "dynasty": "宋",
        "collection_info": null
    },
    {
        "title": "缘识  其三三",
        "author": "宋太宗",
        "content": "高下不相及，非今自古来。\n十洲花满树，岂用俗情咍。",
        "dynasty": "宋",
        "collection_info": null
    },
    {
        "title": "缘识  其三四",
        "author": "宋太宗",
        "content": "老少竞浮沈，须知岁月深。\n开花如似梦，世有几般心。",
        "dynasty": "宋",
        "collection_info": null
    },
    {
        "title": "缘识  其三五",
        "author": "宋太宗",
        "content": "清高宜养性，善事好相兼。\n菓蓏招贤客，心闲道味添。",
        "dynasty": "宋",
        "collection_info": null
    },
    {
        "title": "缘识  其三六",
        "author": "宋太宗",
        "content": "促轸调弦急，碎声用意弹。\n指头轻妙和，鶑舌五音端。",
        "dynasty": "宋",
        "collection_info": null
    },
    {
        "title": "缘识  其三七",
        "author": "宋太宗",
        "content": "天地自相悬，何名大道坚。\n聪明无滞碍，愚昧莫知前。",
        "dynasty": "宋",
        "collection_info": null
    },
    {
        "title": "缘识  其三八",
        "author": "宋太宗",
        "content": "深秋云物冷，经雨斗添寒。\n尽日缘情坐，霜叶易燋干。",
        "dynasty": "宋",
        "collection_info": null
    },
    {
        "title": "缘识  其三九",
        "author": "宋太宗",
        "content": "欲息何情思，良犹本不真。\n羣心皆有异，老尽少年人。",
        "dynasty": "宋",
        "collection_info": null
    },
    {
        "title": "缘识  其四○",
        "author": "宋太宗",
        "content": "无事胜多事，非缘不是缘。\n深穷浅近意，寻往便知前。",
        "dynasty": "宋",
        "collection_info": null
    },
    {
        "title": "缘识  其四一",
        "author": "宋太宗",
        "content": "行幸一何得，民安君子乐。\n求官利益人，劝善惩诸恶。",
        "dynasty": "宋",
        "collection_info": null
    },
    {
        "title": "缘识  其四二",
        "author": "宋太宗",
        "content": "炎天收已去，凉气触幽襟。\n稽古看书罢，时听一弄琴。",
        "dynasty": "宋",
        "collection_info": null
    },
    {
        "title": "缘识  其四三",
        "author": "宋太宗",
        "content": "常负岁寒色，贞姿不动摇。\n任从霜雪裏，凡木易干燋。",
        "dynasty": "宋",
        "collection_info": null
    },
    {
        "title": "缘识  其四四",
        "author": "宋太宗",
        "content": "常读古人书，随宜道更殊。\n闲忙心各异，恬淡入清虚。",
        "dynasty": "宋",
        "collection_info": null
    },
    {
        "title": "缘识  其四五",
        "author": "宋太宗",
        "content": "丽句冥搜得，灰心大道尊。\n从人言澹薄，古僻是玄门。",
        "dynasty": "宋",
        "collection_info": null
    },
    {
        "title": "缘识  其四六",
        "author": "宋太宗",
        "content": "少年虽共语，不解老人心。\n莫作为闲事，高山似海深。",
        "dynasty": "宋",
        "collection_info": null
    },
    {
        "title": "缘识  其四七",
        "author": "宋太宗",
        "content": "少年多语笑，终日遂心娱。\n不会凡情识，如痴我亦愚。",
        "dynasty": "宋",
        "collection_info": null
    },
    {
        "title": "缘识  其四八",
        "author": "宋太宗",
        "content": "假合于形影，如同梦裏身。\n若言等级类，谁是较量人。",
        "dynasty": "宋",
        "collection_info": null
    },
    {
        "title": "缘识  其四九",
        "author": "宋太宗",
        "content": "晴霁夜清秋，星繁月似鈎。\n乐耶兴我意，绝唱入冥搜。",
        "dynasty": "宋",
        "collection_info": null
    },
    {
        "title": "缘识  其五○",
        "author": "宋太宗",
        "content": "雨多七八月，遍地生秋草。\n寂静半斜闲，看书心更好。",
        "dynasty": "宋",
        "collection_info": null
    },
    {
        "title": "缘识  其五一",
        "author": "宋太宗",
        "content": "妙道藏真世莫臧，勿言圣事似寻常。\n眼前不见非常境，别有三天照十方。",
        "dynasty": "宋",
        "collection_info": null
    },
    {
        "title": "缘识  其五二",
        "author": "宋太宗",
        "content": "般若须将法相宗，四生九类化归空。\n离然应物随缘境，自是凡夫道不通。",
        "dynasty": "宋",
        "collection_info": null
    },
    {
        "title": "缘识  其五三",
        "author": "宋太宗",
        "content": "贤愚善恶未尝休，是箇众生信佛求。\n真实持经堪郑重，非心不定谩劳修。",
        "dynasty": "宋",
        "collection_info": null
    },
    {
        "title": "缘识  其五四",
        "author": "宋太宗",
        "content": "修行缘识近宗师，妄想真空各自持。\n慕道终来归正法，无穷方寸莫教痴。",
        "dynasty": "宋",
        "collection_info": null
    },
    {
        "title": "缘识  其五五",
        "author": "宋太宗",
        "content": "直修学道有科仪，裏外缘中境不移。\n莫放身闲堪谛信，乖违背道欲何之。",
        "dynasty": "宋",
        "collection_info": null
    },
    {
        "title": "缘识  其五六",
        "author": "宋太宗",
        "content": "眼前清静莫相违，方便门中好仗依。\n名利勿贪常澹薄，真来司即一时归。",
        "dynasty": "宋",
        "collection_info": null
    },
    {
        "title": "缘识  其五七",
        "author": "宋太宗",
        "content": "忘中十种善为缘，达得真宗有后前。\n利口饶教清似水，争如无事虑心田。",
        "dynasty": "宋",
        "collection_info": null
    },
    {
        "title": "缘识  其五八",
        "author": "宋太宗",
        "content": "圆结都来曜日光，玄珠应感必为祥。\n若悟一真能自守，始知大道隠非常。",
        "dynasty": "宋",
        "collection_info": null
    },
    {
        "title": "缘识  其五九",
        "author": "宋太宗",
        "content": "至道非凡要审知，当仁不必用迟疑。\n修行忽若无灵应，还信神仙白昼飞。",
        "dynasty": "宋",
        "collection_info": null
    },
    {
        "title": "缘识  其六○",
        "author": "宋太宗",
        "content": "白云风散聚天香，霞彩高明道味长。\n银汉影沈星乍没，又看红日起扶桑。",
        "dynasty": "宋",
        "collection_info": null
    },
    {
        "title": "缘识  其六一",
        "author": "宋太宗",
        "content": "异草灵芝发瑞光，不浇滋润自然芳。\n何劳更问延龄药，必可同天地久长。",
        "dynasty": "宋",
        "collection_info": null
    },
    {
        "title": "缘识  其六二",
        "author": "宋太宗",
        "content": "尘中冈测上玄机，日月忙忙速似飞。\n闲境不能精妙道，疑情谩说六铢衣。",
        "dynasty": "宋",
        "collection_info": null
    },
    {
        "title": "缘识  其六三",
        "author": "宋太宗",
        "content": "洁志清斋仰昊穹，九天云雨正蒙蒙。\n都缘学道心无定，岂是灵仙秘尔功。",
        "dynasty": "宋",
        "collection_info": null
    },
    {
        "title": "缘识  其六四",
        "author": "宋太宗",
        "content": "悬鉴高明鬼亦愁，方知研丑更玄幽。\n恒持大道真空理，清静烟波可自由。",
        "dynasty": "宋",
        "collection_info": null
    },
    {
        "title": "缘识  其六五",
        "author": "宋太宗",
        "content": "遥观极自望云头，碧海波澄瑞日浮。\n霞彩连天长不断，须凭仙子叙踪由。",
        "dynasty": "宋",
        "collection_info": null
    },
    {
        "title": "缘识  其六六",
        "author": "宋太宗",
        "content": "大众仙坛几万秋，碧云拖翠照昆丘。\n抱书童子无言话，笑阻迷情不解愁。",
        "dynasty": "宋",
        "collection_info": null
    },
    {
        "title": "缘识  其六七",
        "author": "宋太宗",
        "content": "紧峻焚修彼自知，天嗔不许乱施为。\n真心实行终归德，善事缘多恶可悲。",
        "dynasty": "宋",
        "collection_info": null
    },
    {
        "title": "缘识  其六八",
        "author": "宋太宗",
        "content": "照烛灵源理甚长，直须清浄有馨香。\n俱含万像人难见，鬰鬰黄花翠竹光。",
        "dynasty": "宋",
        "collection_info": null
    },
    {
        "title": "缘识  其六九",
        "author": "宋太宗",
        "content": "功成一旦等闲休，岂信昇沈满眼愁。\n莫道盈虚干甚事，天仙灭静镇常幽。",
        "dynasty": "宋",
        "collection_info": null
    },
    {
        "title": "缘识  其七○",
        "author": "宋太宗",
        "content": "玉殿金扉百道光，迴旋隠密对朝阳。\n世人不悟幽深理，却说浮生事久长。",
        "dynasty": "宋",
        "collection_info": null
    },
    {
        "title": "缘识  其七一",
        "author": "宋太宗",
        "content": "坚心不退道皆同，元始天尊大教通。\n多是世人迷自惑，岂能容易见仙踪。",
        "dynasty": "宋",
        "collection_info": null
    },
    {
        "title": "缘识  其七二",
        "author": "宋太宗",
        "content": "干刚展转运阴阳，一味清虚道不忙。\n玄妙永通天地久，未言大海变田桑。",
        "dynasty": "宋",
        "collection_info": null
    },
    {
        "title": "缘识  其七三",
        "author": "宋太宗",
        "content": "一年去住几周游，日月高悬万亿秋。\n但好心求方外境，勿教妄想没刚柔。",
        "dynasty": "宋",
        "collection_info": null
    },
    {
        "title": "缘识  其七四",
        "author": "宋太宗",
        "content": "道在希夷不易寻，忘言息虑便知深。\n黄金白玉将何用，争比灵源一寸心。",
        "dynasty": "宋",
        "collection_info": null
    },
    {
        "title": "缘识  其七五",
        "author": "宋太宗",
        "content": "蛮夷夷必尽无知，上圣功成亦化之。\n大道须归真见性，灰心达善即为师。",
        "dynasty": "宋",
        "collection_info": null
    },
    {
        "title": "缘识  其七六",
        "author": "宋太宗",
        "content": "照耀干坤大道光，神仙隠见不相妨。\n非凡非圣能迴向，始信三天日月长。",
        "dynasty": "宋",
        "collection_info": null
    },
    {
        "title": "缘识  其七七",
        "author": "宋太宗",
        "content": "天门地户秘机深，谁测玄微妙理心。\n唯有丹田身外境，清虚恬澹影森森。",
        "dynasty": "宋",
        "collection_info": null
    },
    {
        "title": "缘识  其七八",
        "author": "宋太宗",
        "content": "慕道虔心仰翠微，玄关寂寂少人知。\n不求世宝兼名利，始悟无心合道时。",
        "dynasty": "宋",
        "collection_info": null
    },
    {
        "title": "缘识  其七九",
        "author": "宋太宗",
        "content": "故无形像显教寻，隠秘踪由自古今。\n妙法不传经上字，玄门消息冈知深。",
        "dynasty": "宋",
        "collection_info": null
    },
    {
        "title": "缘识  其八○",
        "author": "宋太宗",
        "content": "浮生好道勿虚忙，炼药修行事久长。\n轻举不由他假借，一登清境入仙乡。",
        "dynasty": "宋",
        "collection_info": null
    },
    {
        "title": "缘识  其八一",
        "author": "宋太宗",
        "content": "能知养性道中求，须要虔祈事转幽。\n通达远开明了悟，一真守静万缘休。",
        "dynasty": "宋",
        "collection_info": null
    },
    {
        "title": "缘识  其八二",
        "author": "宋太宗",
        "content": "谁是知非便肯休，空言大道眼前头。\n惟思利己浮名重，岂信功高入品流。",
        "dynasty": "宋",
        "collection_info": null
    },
    {
        "title": "缘识  其八三",
        "author": "宋太宗",
        "content": "心专慕道真空法，恬澹清虚好到头。\n如此修行皆尽达，十洲仙侣道相求。",
        "dynasty": "宋",
        "collection_info": null
    },
    {
        "title": "缘识  其八四",
        "author": "宋太宗",
        "content": "初分上下顺阴阳，草木浮生地久长。\n日月星辰随大道，天心便是法中王。",
        "dynasty": "宋",
        "collection_info": null
    },
    {
        "title": "缘识  其八五",
        "author": "宋太宗",
        "content": "治世求归济物功，希夷入我道情中。\n从头日日被烦恼，烦恼思量摠是空。",
        "dynasty": "宋",
        "collection_info": null
    },
    {
        "title": "缘识  其八六",
        "author": "宋太宗",
        "content": "五色云烟聚十洲，蓬莱海浪压鳌头。\n化成宫阙遥瞻礼，大众神仙玉洞游。",
        "dynasty": "宋",
        "collection_info": null
    },
    {
        "title": "缘识  其八七",
        "author": "宋太宗",
        "content": "人愚学道谤神仙，岂达虚无物外缘。\n多是六情贪爱障，更兼朝暮不心坚。",
        "dynasty": "宋",
        "collection_info": null
    },
    {
        "title": "缘识  其八八",
        "author": "宋太宗",
        "content": "冲和道德勿相违，圣事超凡好仗依。\n但有阴功存世界，何疑白日化身飞。",
        "dynasty": "宋",
        "collection_info": null
    },
    {
        "title": "缘识  其八九",
        "author": "宋太宗",
        "content": "寒销暄盛同天色，花柳逢春谁不惜。\n几许人心达久长，光阴知道留难得。",
        "dynasty": "宋",
        "collection_info": null
    },
    {
        "title": "缘识  其九○",
        "author": "宋太宗",
        "content": "经到玄科大法中，先持道德济阴功。\n三清有路人难到，但守虚无一径同。",
        "dynasty": "宋",
        "collection_info": null
    },
    {
        "title": "缘识  其九一",
        "author": "宋太宗",
        "content": "细月衔山似玉鈎，先陈踪迹问瀛洲。\n从来万劫垂名在，王母行天得自由。",
        "dynasty": "宋",
        "collection_info": null
    },
    {
        "title": "缘识  其九二",
        "author": "宋太宗",
        "content": "逢春便见野花新，往覆闲忙旧路尘。\n轮走足轻多少意，世途常似梦中人。",
        "dynasty": "宋",
        "collection_info": null
    },
    {
        "title": "缘识  其九三",
        "author": "宋太宗",
        "content": "慕道焚修万法通，一心清淡奉真宗。\n方知异境人难见，见即虚无事不空。",
        "dynasty": "宋",
        "collection_info": null
    },
    {
        "title": "缘识  其九四",
        "author": "宋太宗",
        "content": "世俗忙忙似海深，愚迷岂解圣人心。\n分明教法生虚妄，慵炼归真不易金。",
        "dynasty": "宋",
        "collection_info": null
    },
    {
        "title": "缘识  其九五",
        "author": "宋太宗",
        "content": "莫问仙家不死乡，泥丸秘密隠身光。\n华池禹润无拘束，勤习通流看上方。",
        "dynasty": "宋",
        "collection_info": null
    },
    {
        "title": "缘识  其九六",
        "author": "宋太宗",
        "content": "圣人弃智妄中寻，质实先明朴在心。\n坦荡玄门常不达，那非那是秘源深。",
        "dynasty": "宋",
        "collection_info": null
    },
    {
        "title": "缘识  其九七",
        "author": "宋太宗",
        "content": "修持须是要精专，常恐他人业类牵。\n莫把我言为戏弄，轮迴断定不迁延。",
        "dynasty": "宋",
        "collection_info": null
    },
    {
        "title": "缘识  其九八",
        "author": "宋太宗",
        "content": "救物功深好自持，知之修炼善心为。\n神仙岂谓人间惜，自是迷流识见卑。",
        "dynasty": "宋",
        "collection_info": null
    },
    {
        "title": "缘识  其九九",
        "author": "宋太宗",
        "content": "语言端谨易求寻，己是他非祸返侵。\n忠信先修销大僞，何曾鄙隔圣缘心。",
        "dynasty": "宋",
        "collection_info": null
    },
    {
        "title": "缘识  其一○○",
        "author": "宋太宗",
        "content": "报应从教见祖宗，先持清静后论功。\n红莲花出青泥裏，方信仙凡道本同。",
        "dynasty": "宋",
        "collection_info": null
    },
    {
        "title": "缘识  其一○一",
        "author": "宋太宗",
        "content": "任从寒暑镇常侵，一气韬藏万种心。\n堪笑愚痴浇荡甚，却非淳朴不幽深。",
        "dynasty": "宋",
        "collection_info": null
    },
    {
        "title": "缘识  其一",
        "author": "宋太宗",
        "content": "淳化四年立春节，喜遇韶光看白雪。\n祥云景象一时呈，凝情霭郁比难说。\n人心丕变颜容别，乐天顺叙皆胥悦。\n土牛击后便駈耕，万物从兹萌牙发。\n丽日迟迟影渐长，梅花岭上明皎洁。\n懽抃陈仪隘九重，干坤瑞气初融泄。\n真风大布色无穷，春盘鲜盛排罗列。\n隆兴焕耀太平宜，预祈丰稔名香艺。\n浅情之人莫共语，引尔回邪非处所。\n争似淡交得久长，小人终是无规矩。",
        "dynasty": "宋",
        "collection_info": null
    },
    {
        "title": "缘识  其二",
        "author": "宋太宗",
        "content": "玉浆时復嚥于津，通畅全胜百味珍。\n满口馨香兼自得，颜容改变作真人。",
        "dynasty": "宋",
        "collection_info": null
    },
    {
        "title": "缘识  其三",
        "author": "宋太宗",
        "content": "紫檀金线槽偏蹙，拨弄朱弦敲冰玉。\n指法从来天下闻，翻成尽入昇平曲。\n传之世上五音足，希夷道听化民俗，盘龙面对压鳌头，玄微风散万般流。\n长春苑内半酣酒，阳和自态低迴首。\n声高细咽浪潜幽，不胜情处稀还有。\n韵响寒空明月裏，亦非涤荡凡愚耳。\n谩说仙家调宫征，丝竹那堪将比拟。\n温柔腕软一双轻，满坐馨香来四起。\n珠囊抉破无多力，好似凤皇张羽翼。\n昔时皆总用心劳，几许名扬弹尽得。\n和合象同琴与瑟，凝神巧妙通南北。\n鶑娇舌急恋芳菲，水精帘外欲含辉。\n此艺人间堪可重，杏花杨柳色依依。",
        "dynasty": "宋",
        "collection_info": null
    },
    {
        "title": "缘识  其四",
        "author": "宋太宗",
        "content": "雅颂文章顺化风，馨香不必在芳丛。\n阳和远近随田亩，春雨如膏有大功。",
        "dynasty": "宋",
        "collection_info": null
    },
    {
        "title": "缘识  其五",
        "author": "宋太宗",
        "content": "如花遇雨湿泷冻，审此言谈大道中。\n世上几人知举措，故然不与我心同。",
        "dynasty": "宋",
        "collection_info": null
    },
    {
        "title": "缘识  其六",
        "author": "宋太宗",
        "content": "月光红燄影参差，九衢丽景意蹰踟。\n车马往来珠无碍，几人相逐几人随。\n天河夜静色如银，半拥红街半拥春。\n山高市邑弦管处，烛残露显伴香尘。\n传更漏唱欲将催，百万灯花燄裏开。\n醉酒狂歌家家客，行坐欢如莫自裁。\n去年今夕一般游，桂树蟾宫慢欹楼。\n更深渐觉寒气冷，云摇五色顺情流。",
        "dynasty": "宋",
        "collection_info": null
    },
    {
        "title": "缘识  其七",
        "author": "宋太宗",
        "content": "上短下长人莫笑，信缘披得便前行。\n衣裳不是颠来倒，凭仗丹青画取成。",
        "dynasty": "宋",
        "collection_info": null
    },
    {
        "title": "缘识  其八",
        "author": "宋太宗",
        "content": "花间春鸟语喈喈，道在其中动我怀。\n红艷几时长久住，年年依旧看相挨。",
        "dynasty": "宋",
        "collection_info": null
    },
    {
        "title": "缘识  其九",
        "author": "宋太宗",
        "content": "露含千滴沥，幻化杳无迹。\n心重一时间，寸阴堪可惜。\n明根生惠性，德行多饶益。\n掌握骊龙珠，纵横不改易。\n浮生在眼前，海变黄沙碛。\n万里似闲云，天高难障隔。\n春来又復秋，正自销邪僻。\n慾界共知深，恒河岂荡涤。\n虚空有路岐，人迷慵去觅。\n影裏架金梯，坚持须是一。\n愚痴恍惚中，返朴归淳质。\n毁誉谩劳烦，终身还不吉。\n河水注东流，自然无漂溢。\n上下立尊卑，端恭何得失。",
        "dynasty": "宋",
        "collection_info": null
    },
    {
        "title": "缘识  其一○",
        "author": "宋太宗",
        "content": "年年柳与韶光契，春风便作开花使。\n黄鶑到处不绝声，嫩叶芽新生悲翠。",
        "dynasty": "宋",
        "collection_info": null
    },
    {
        "title": "缘识  其一一",
        "author": "宋太宗",
        "content": "信天缘便信天缘，那是凡夫那仙。\n勿枉用心闲过日，来随福报猛如泉。",
        "dynasty": "宋",
        "collection_info": null
    },
    {
        "title": "缘识  其一二",
        "author": "宋太宗",
        "content": "我曾闻昆吾有铁，九炼方成冰似雪。\n玉彩精晶耀日月，风霜凛凛甚威烈。\n新磨刃上七星文，谁敢锋前布陈云。\n黯黯凌空魑魅怕，销尽邪魔并诡诈。\n寒光到处鬼神愁，哮吼干坤一片秋。\n龙泉剑，龙泉剑，我用似波流，昇平无事匣中收。",
        "dynasty": "宋",
        "collection_info": null
    },
    {
        "title": "缘识  其一三",
        "author": "宋太宗",
        "content": "五恶贪嗔皆自起，高深海岳犹穷矣。\n无明发在一时间，对面如同千万里。",
        "dynasty": "宋",
        "collection_info": null
    },
    {
        "title": "缘识  其一四",
        "author": "宋太宗",
        "content": "酒一杯，深深情不足，倚槛迢迢青草绿。\n举目烟飞匀灼灼，柳摇似舞春风曲。\n叶嫩舒张芽徧拆，触处芳菲寻未得。\n妖妍艷艷为谁流，鶑衔花坠落人头。\n世间万事难裁剪，乐送楼台声远远。\n断续高低去復来，稀疏雾郁松枝偃。\n暄和思满郊，燕拂绿杨梢。\n暖日倍添红杏密，从容闲被野禽嘲。",
        "dynasty": "宋",
        "collection_info": null
    },
    {
        "title": "缘识  其一五",
        "author": "宋太宗",
        "content": "凡愚不取自逍遥，其奈心如似火烧。\n虚过光阴速似梦，随缘尽向暗中销。",
        "dynasty": "宋",
        "collection_info": null
    },
    {
        "title": "缘识  其一六",
        "author": "宋太宗",
        "content": "三春二月一样同，翠柳峨峨解舞风。\n池水湛然经雨后，桃花始觉半开红。\n半开红，丽天辉，新燕未归鶑亦飞。",
        "dynasty": "宋",
        "collection_info": null
    },
    {
        "title": "缘识  其一七",
        "author": "宋太宗",
        "content": "君恩重，人心重，未知各各将何用。\n思量二事一般情，贤愚忧乐皆相踵。\n大道不见是非心，名利嚣尘如幻梦。\n朕缘寡昧愧周旋，未信鸦巢鷄生凤。\n此理言浅究深言，意马能调袪恣纵。\n荆棘太贱任从荒，粟麦本体随他种。\n凡夫岂料自家身，开眼如盲堪笑弄。\n季于乱世遇时平，掌握纵横谁纪颂。\n善念入无边，恶也不知痛。",
        "dynasty": "宋",
        "collection_info": null
    },
    {
        "title": "缘识  其一八",
        "author": "宋太宗",
        "content": "大矣哉文，道合南熏。\n包含六义，洞究三坟，傍通造化，察变声闻。\n垂其懿范，万一之分。",
        "dynasty": "宋",
        "collection_info": null
    },
    {
        "title": "缘识  其一九",
        "author": "宋太宗",
        "content": "道泰希夷，乃咏歌之。\n羣材奋发，迭奏相追。\n风骚不失，千载一时。\n倜傥沿革，大启箴规。",
        "dynasty": "宋",
        "collection_info": null
    },
    {
        "title": "缘识  其二○",
        "author": "宋太宗",
        "content": "体道前贤，礼乐为先。\n纵横逸豫，言发自然。\n多知博物，文德心悬。\n孰能若此，宇宙推迁。",
        "dynasty": "宋",
        "collection_info": null
    },
    {
        "title": "缘识  其二一",
        "author": "宋太宗",
        "content": "继出宠材，睹奥自开。\n揣摩三教，百行俱来。\n真宗起思，抚掌堪咍。\n识业之敏，谈论熙哉。",
        "dynasty": "宋",
        "collection_info": null
    },
    {
        "title": "缘识  其二二",
        "author": "宋太宗",
        "content": "造化等齐，不分高低。\n神笔才智，海岳凄凄。\n稀代为宝，举意东西。\n毫端万象，沃荡狂迷。",
        "dynasty": "宋",
        "collection_info": null
    },
    {
        "title": "缘识  其二三",
        "author": "宋太宗",
        "content": "春色春兮景媚妍，熏风暖润物华鲜。\n上林花结和香雾，絮压轻轻软似绵。\n寰中运启大平年，文武须精百艺全。\n弄影马骄难控勒，龟兹韵雅奏钧天。\n仙仗仪排亲自注，电转星毬来进御。\n玄之寂妙得其玄，更重人前举止措。\n靴衫束带两分行，七宝鞭擎呈内库。\n一坦平兮殿毬场，国乐调兮甚锵洋。\n掀天沸渭轰鼍皷，返朴纯诚斅三皇。\n折旋俯仰怡情悦，干坤日月尽舒光。\n龙马徘徊多步骤，生狞堪羡困垂缰。\n绣䪌红绦金蹀躞，銮铃珂佩水精装。\n五云庆集鹤为驾，短袍新样甚风雅。\n东西相望贺头筹，欢呼蹈舞金阶下。\n隔宿閤门宣侍臣，廐中令拣驯良马。\n紫气盘旋分月仗，庭芜尽去平如掌。\n趫捷雄雄镂镫轻，雷声唱彻迎空响。\n俄然斗转俱浑霍，亦非骇目犹人作。\n学之玄妙似通神，凤翼藏珠岂易落。\n傍捎正击有多门，斜身用力轻敲斫。\n我因闲暇自销停，对手临时相架阁。\n深似交锋立战轼，匹马纵横藉筋脚。\n孤星远迸向人飞。\n云开瑞色天，清廓打三筹，公子王孙第一流。\n声高唱好绣旗举，响亮欢声动十洲。\n齐拜彤庭临玉砌，香随雾散堕鳌头。\n奔驰繫合班，供奉内臣侧。\n祥烟澹荡俨清风，御筵开处浮春色。\n弦管调高甚谐和，排优次第用心怕。\n难中最难人健羡，困即蹔来临玉殿。\n苑花方盛重暄和，特会羣臣开广讌。\n广讌初启日迟迟，时饮醲醪红满面。\n唯将煦育徧覃恩，狻猊喷袅龙香散。\n四寒偃戈征将闲，丧胆犬戎寻不见。\n牡丹澹兮白如雪，打毬妙兮多指诀。\n似展兵机演智谋，风旋两阴甚奇绝。\n每争竞逐向前衝，星高陨坠相钩拽。\n声传士庶万千家，济济锵锵耀辉华。\n从人巧拙快予意，欢呼动地喜交加。\n我缘寡薄非明主，礼乐风俗成规矩。\n笑他左右尽狂心，文臣战将多如雨。\n修持管笔故无疑，威慑遐荒用神武。\n僚宰满面是香尘，一边得失亏先补。\n车书混化霸丕图，姬周小世方为数。\n休言落鴈射双鵰，中原静乱平胡虏。",
        "dynasty": "宋",
        "collection_info": null
    },
    {
        "title": "缘识  其二四",
        "author": "宋太宗",
        "content": "皇天不事但多罗，莫道无缘奈我何。\n上有天堂下地狱，分明种麦不生禾。",
        "dynasty": "宋",
        "collection_info": null
    },
    {
        "title": "缘识  其二五",
        "author": "宋太宗",
        "content": "南来北去无时节，举翅抬头飞似雪。\n当日离春今日秋，汀江浦上旧明月。",
        "dynasty": "宋",
        "collection_info": null
    },
    {
        "title": "缘识  其二六",
        "author": "宋太宗",
        "content": "具蹄凡夫，何行何着。\n静鏁天台，高知嵩岳。\n拘束迷情，人天离乐。\n圣境芝兰，名山采药。\n啖柏餐松，清神去浊。\n入口馨香，风和露嚼。\n可以放旷，千年之鹤。\n审取来由，勿自繫缚。\n洞有桃源，化成云阁。\n上有凤皇，下水鱼跃。\n本从自然，岂用图度。",
        "dynasty": "宋",
        "collection_info": null
    },
    {
        "title": "缘识  其二七",
        "author": "宋太宗",
        "content": "春风绿野徧天地，枯朽渐随红日丽。\n世界包含雨露新，东郊舒畅芳菲媚。\n烟波柳嫩摇拂水，时迁荡扬情已矣。\n不言往昔与今来，海岳高深升万里。",
        "dynasty": "宋",
        "collection_info": null
    },
    {
        "title": "缘识  其二八",
        "author": "宋太宗",
        "content": "朱明日盛残花卉，琼苑争游諠帝里。\n宝马香车去復来，几许人心欢不已。\n金明水上浮仙岛，画舸龙舟非草草。\n世宁清静验如然，老者携小少随老。\n匼匝烟云杨柳岸，罗绮纵横长不断。\n五谷丰登顺四时，亿兆歌谣绝愁嘆。\n康哉阗咽芳林下，一看难醻千万价。\n千平听在乐声中，比屋可封民自化。",
        "dynasty": "宋",
        "collection_info": null
    },
    {
        "title": "雪后登秘阁",
        "author": "胡宿",
        "content": "消尽层阴上尽梯，雪余宫瓦弄晴晖。\n碧檐交照虬争耸，朱阙相联凤欲飞。\n日向金沟春溜动，风来珠树晓寒微。\n帝家池籞饶芳物，白鸟翩翩接翼归。",
        "dynasty": "宋",
        "collection_info": null
    },
    {
        "title": "谢叔子阳丈惠诗",
        "author": "胡宿",
        "content": "老子诗名久废閒，喜君步骤少陵坛。\n句敲金玉声名远，韵险车斜心胆寒。\n倾出囊中和月露，皎如盘底走珠丸。\n苦藏难没诗家事，会看尘冠早一弹。",
        "dynasty": "宋",
        "collection_info": null
    },
    {
        "title": "又和前人",
        "author": "胡宿",
        "content": "作者傍边好见闻，速来就汝作比邻。\n诗中活法无多子，眼裏知音有几人。\n尔许精奇花粲笔，岂容尘俗海翻银。\n老夫幸有千机锦，尚欠江头一浣新。",
        "dynasty": "宋",
        "collection_info": null
    },
    {
        "title": "侯家",
        "author": "胡宿",
        "content": "洞户春迟漏箭长，短辕初返洛城傍。\n彩云按曲青岑醴，沈水熏衣白璧堂。\n前槛兰苕依玉树，后园桐叶护银床。\n宴残红烛长庚烂，还促朝珂谒未央。",
        "dynasty": "宋",
        "collection_info": null
    },
    {
        "title": "秋风",
        "author": "胡宿",
        "content": "瑟瑟新声脱绿槐，半寒天气日相催。\n西楼夜色吟偏好，南国朝云梦未回。\n翠影暗牵苹叶动，清香遥猎桂枝来。\n重阳渐近松醪熟，白菊如何为放开。",
        "dynasty": "宋",
        "collection_info": null
    },
    {
        "title": "送马少卿赴襄阳",
        "author": "胡宿",
        "content": "冰操从来畏四知，汉江南畔拥藩麾。\n地经谢守开油幕，人忆山公倒接䍦。\n风入射堂飘鼓吹，雨随行县湿旌旗。\n前朝叔子流遗爱，拂藓应看岘首碑。",
        "dynasty": "宋",
        "collection_info": null
    },
    {
        "title": "送宝应李尉",
        "author": "胡宿",
        "content": "曾飞丽藻清尧问，犹屈长才尉楚城。\n官是神仙标秀领，县因灵宝纪嘉名。\n西昆已挟凌云誉，外户全消击柝声。\n早晚声名来谒帝，会看双璧赐虞卿。",
        "dynasty": "宋",
        "collection_info": null
    },
    {
        "title": "竹",
        "author": "胡宿",
        "content": "修篁百箇静无埃，忆共山僧竞日栽。\n夭矫翠虬身欲化，婆娑青凤尾全开。\n风含爽籁依朱槛，月镂青阴覆翠苔。\n曾为檀栾衝雪看，玉枝相亚晓皑皑。",
        "dynasty": "宋",
        "collection_info": null
    },
    {
        "title": "送周学士归永嘉",
        "author": "胡宿",
        "content": "三最初承予告恩，一双青翰出都门。\n关繻旧弃人多识，桥柱前题墨未昏。\n南国归云聊送目，河梁新月暂消魂。\n玉山丹府重来日，好拾风谣奏帝阍。",
        "dynasty": "宋",
        "collection_info": null
    },
    {
        "title": "送聂学士赴阙",
        "author": "胡宿",
        "content": "台召西来二节荣，清江浮舸鸭头平。\n十行受诏龙纶重，五两占风鸟羽轻。\n目送华林春雨色，梦随长乐晓钟声。\n竚看隻日延英对，丸墨宫毫属长卿。",
        "dynasty": "宋",
        "collection_info": null
    },
    {
        "title": "送张学士赴邵武兼过吴中别墅",
        "author": "胡宿",
        "content": "青蔾香灺掩残书，越绝东南驾隼旟。\n紫陌花期经祓禊，清淮潮信待蟾蜍。\n鸟声百啭春芳际，蚕候三眠夏叶初。\n吴地吟朋如见问，为言江令忆鳀鱼。",
        "dynasty": "宋",
        "collection_info": null
    },
    {
        "title": "寄张唐公学士",
        "author": "胡宿",
        "content": "朱航东下忽经春，藏室离居作恶频。\n简上蠹蟫终日在，树间灵鹊至今驯。\n北宫自有咿嚘客，天禄谁同寂寞人。\n昨夜西窗有佳月，此心迢递思冰轮。",
        "dynasty": "宋",
        "collection_info": null
    },
    {
        "title": "千叶瑞荷花",
        "author": "胡宿",
        "content": "绛蕊层层吐翠罗，水妃冠重晓峨峨。\n应嫌菖本开花少，却斗榴房着子多。\n含露自知芳意在，偃风无奈落英何。\n更怜玉骨藏深怨，暗结千丝在绿波。",
        "dynasty": "宋",
        "collection_info": null
    },
    {
        "title": "题涟漪亭",
        "author": "胡宿",
        "content": "槛底凝漪碧漫天，角巾东路主人贤。\n汀花照席供春醉，沙鸟窥帘伴昼眠。\n何必驭风追汗漫，不妨乘月弄潺湲。\n流杯若仿山阴事，兼有蛙声当管絃。",
        "dynasty": "宋",
        "collection_info": null
    },
    {
        "title": "津亭",
        "author": "胡宿",
        "content": "津亭歌阕戒棠舟，五两风轻不少留。\n西北浮云来魏阙，东南初日背秦楼。\n层城渺渺人伤别，芳草萋萋客倦游。\n平乐旧欢收未得，更凭飞梦到瀛洲。",
        "dynasty": "宋",
        "collection_info": null
    },
    {
        "title": "有怀松江",
        "author": "胡宿",
        "content": "多年幞被玉山岑，鬓雪欺人忽满簪。\n驽马虽然贪短豆，野麋终是忆长林。\n鲈鱼未得乘归兴，鸥鸟惟应信此心。\n见说新桥好风景，会须乘月濯烦襟。",
        "dynasty": "宋",
        "collection_info": null
    },
    {
        "title": "寄题齐氏山斋",
        "author": "胡宿",
        "content": "有客稽山岸角巾，宝书盈笈日怡神。\n云衔别岭搘筇久，月上前峰隠几频。\n窗上萝阴猿警旦，坞中茶候鸟啼春。\n一经邹喭能传世，子舍于今两绶新。",
        "dynasty": "宋",
        "collection_info": null
    },
    {
        "title": "送崔谏议都运河东",
        "author": "胡宿",
        "content": "行台西北接参墟，仗节重乘驷马车。\n水是晋君沈璧后，地经唐叔赐圭余。\n蕃酋重足虔条教，部吏承风畏简书。\n武帐岁终还奏事，康侯三接听新除。",
        "dynasty": "宋",
        "collection_info": null
    },
    {
        "title": "送益州运使田学士",
        "author": "胡宿",
        "content": "剑栈秋旗拂过鸿，行台西去抚蚕丛。\n民间幼艾餐和气，徼外酋豪偃德风。\n巴汉静归筹笔内，岷峨閒入画图中。\n时平幕府无留事，乐职何妨颂圣功。",
        "dynasty": "宋",
        "collection_info": null
    },
    {
        "title": "寄题兰皋亭",
        "author": "胡宿",
        "content": "亭下春芳接楚波，金堤勃窣路相过。\n窗中霁景烟姿远，帘外晨香露气多。\n红颊倚墙花并蒂，绿阴翻槛树交柯。\n朝阳定有浮杯乐，醉墨何妨记永和。",
        "dynasty": "宋",
        "collection_info": null
    },
    {
        "title": "采莲女",
        "author": "胡宿",
        "content": "碧盖缃葩映素秋，此中兰棹好销忧。\n相将共挈青丝笼，一笑同迴翠羽舟。\n日暮鸣榔随下濑，夜深归棹怯中流。\n东方自有罗敷婿，不顾江边越鄂州。",
        "dynasty": "宋",
        "collection_info": null
    },
    {
        "title": "送柳先辈从事桐庐",
        "author": "胡宿",
        "content": "甘樱离会酒初醒，还赴东侯拱璧迎。\n江上桃歌传乐录，坐中鹦鹉占宾荣。\n仙车过洛人偏识，绣骑还邛客尽倾。\n后夜严陵台上望，紫云西北是神京。",
        "dynasty": "宋",
        "collection_info": null
    },
    {
        "title": "寄杭州子文屯田兼简真公上人",
        "author": "胡宿",
        "content": "目断江南佳丽城，栏干楼角几长凭。\n越人抱膝吟遍苦，吴客观涛病未能。\n此地旃檀多胜剎，一时龙象有高僧。\n知君暇日寻猿鸟，閒上灵峰第几层。",
        "dynasty": "宋",
        "collection_info": null
    },
    {
        "title": "寄题王舍人书斋",
        "author": "胡宿",
        "content": "北地当衢拂斗魁，竹林清暑似岩隈。\n将坛绪业传金版，文苑新书集玉杯。\n数箧龙拏藏宝刻，一泓蟾滴试烟煤。\n好辞戴鹖飞千牍，东武原从禁卫来。",
        "dynasty": "宋",
        "collection_info": null
    },
    {
        "title": "霜野",
        "author": "胡宿",
        "content": "啄兔青骹直下飞，霜云惨惨楚枫披。\n秋林月迥闻樵斧，晚市风沈见酒旗。\n江上败荷无限柄，雨中残菊不盈枝。\n物华怨尽仍伤别，坞笛声中一涕垂。",
        "dynasty": "宋",
        "collection_info": null
    },
    {
        "title": "送陈谏东归",
        "author": "胡宿",
        "content": "颜诗摛锦有高文，席上经年未聘珍。\n鹄板乍停公府诏，貂裘还敝洛城尘。\n雪园授简谁为赋，烟渚归艎不待春。\n何日子虚闻夜诵，尚方给札对严宸。",
        "dynasty": "宋",
        "collection_info": null
    },
    {
        "title": "送华涛东归",
        "author": "胡宿",
        "content": "江上丹枫堕夜霜，式微愁思岂禁伤。\n壮图万里青云在，旧径三条碧草长。\n匹马归来江练白，恶氛收尽楚天凉。\n大明继照光华旦，提笔相期翰墨场。",
        "dynasty": "宋",
        "collection_info": null
    },
    {
        "title": "郊祀庆成",
        "author": "胡宿",
        "content": "斋辂虔郊报，祠宫就国阳。\n繁云犹待族，霁日忽迎长。\n圭璧纷佳气，粢盛馥异香。\n人情欣眷佑，天意益端庄。\n被衮侵寒雾，升坛蹑早霜。\n左方虚小次，午陛却中黄。\n六乐干祇格，三登海宇康。\n千官森剑佩，万里走梯航。\n神筴膺符命，天壶饮福祥。\n从今瓜瓞庆，鼎业炽弥昌。",
        "dynasty": "宋",
        "collection_info": null
    },
    {
        "title": "阁前紫薇花",
        "author": "胡宿",
        "content": "高鬟美人髻，妆阁一何鲜。\n迷路来春后，开花近日边。\n居常浇御水，动欲绚非烟。\n分润从仙掌，流熏自帝絃。\n雅当翻药地，繁极曝衣天。\n色映芝泥熟，香交蕙炷燃。\n吟残秋蕊脱，睡起午阴圆。\n应笑凭栏者，相看已几年。",
        "dynasty": "宋",
        "collection_info": null
    },
    {
        "title": "陈生游金山兼简世昌师",
        "author": "胡宿",
        "content": "宝势岚光秀，浓春物景鲜。\n飞峰凌巨浸，精构起中天。\n鸟畏云涛险，僧安石室禅。\n贯花应作偈，望月定陈篇。\n不为青霄桂，同裁白社莲。\n羡君飘鹄舫，独自号神仙。",
        "dynasty": "宋",
        "collection_info": null
    },
    {
        "title": "状元张监丞倅陕郊兼之阆中省亲",
        "author": "胡宿",
        "content": "藻衮御中楹，详延得世英。\n宾乡具三物，题塔冠千名。\n玉擅昆山价，箎兼仲氏声。\n平渊二龙跃，碣石一鸿轻。\n慈宴尧厨洽，宸章禹律鸣。\n入辞瞻翠葆，去候过朱樱。\n赞治崤陵险，归宁蜀栈横。\n都门百壶送，宿馆五浆迎。\n帝所衔标隽，亲前戏綵荣。\n勒铭知有作，叱驭肯辞行。\n桂色窅窊秀，棠阴蔽芾清。\n期年随诏入，修路接瑶京。",
        "dynasty": "宋",
        "collection_info": null
    },
    {
        "title": "岁晚禁直呈承旨侍郎同院五学士",
        "author": "胡宿",
        "content": "广内施重闼，承明敞直庐。\n上清通帝所，方丈拟仙居。\n汉后前釐席，淮王重报书。\n时宗登贾马，暮召得严徐。\n玉至光秦玺，珠来照魏车。\n高文参正始，密旨奉权舆。\n王泽宣从綍，天香对满裾。\n论思皆药石，咳唾亦琼琚。\n弱水沧波在，然山老墨余。\n睿篇朱雁刻，宸翰白龙摅。\n宝肆还容砾，珍林误植樗。\n匪躬无謇謇，每食有渠渠。\n寒日分宵直，繁云向岁除。\n九门催钥下，三殿警籤初。\n北斗低层掖，明河拂太虚。\n求衣钦德盛，幞被省才疏。\n多病长思越，知非晚学蘧。\n烟霄叨步武，江海隔樵渔。\n榆性诚为钝，葵心但欲舒。\n日祈同舍进，跻俗到华胥。",
        "dynasty": "宋",
        "collection_info": null
    },
    {
        "title": "次韵曼卿冬直因以勉赠",
        "author": "胡宿",
        "content": "八舍严周卫，千门肃汉闺。\n金胥催递宿，玉羽伴归栖。\n禁树惊寒敛，仙云拂夜低。\n星河紫墙外，霜月碧城西。\n汲字纷难整，钧音怳易迷。\n有人歌白雪，此曲妙清溪。\n文献初登亮，君王益徇齐。\n因知函鼎器，那復久烹鸡。",
        "dynasty": "宋",
        "collection_info": null
    },
    {
        "title": "后土观琼花",
        "author": "胡宿",
        "content": "楚地五千里，扬州独一株。\n香名从此贵，芳格洒然殊。\n国艷何劳粉，天姿不掩瑜。\n浓熏霏麝气，细蕊列蜂鬚。\n云朵垂三素，仙衣着六铢。\n吴中休插柰，天上枉栽榆。\n神物疑长拥，灵根此未枯。\n人间如定价，百琲睡龙珠。",
        "dynasty": "宋",
        "collection_info": null
    },
    {
        "title": "石曼卿学士輓词",
        "author": "胡宿",
        "content": "才出羣英表，文推一代雄。\n灵蛇操掌上，云梦纳胸中。\n醉墨千峰立，吟毫八极空。\n居官疏皎覈，处世倦磨砻。\n绿酒常埋照，清琴自寄通。\n昌言曾拂治，密疏早谈戎。\n天子知亭伯，时人重孟公。\n何言执戟滞，便到阖棺穷。\n鵀鸟巢门止，骅骝挶枥终。\n芝筋留御帐，箫赋落王宫。\n薄葬依庄叟，残书付所忠。\n惟余身后得，凛凛是英风。",
        "dynasty": "宋",
        "collection_info": null
    },
    {
        "title": "射熊馆",
        "author": "胡宿",
        "content": "别馆抛双阙，飞除镇一方。\n黄山萦跸道，青桧绕宫墙。\n缇骑千羣合，周阹四面张。\n管絃繁欲沸，旌旆鬰相望。\n走马长楸密，更衣别寝凉。\n星飘肃慎矢，雪拥羽林枪。\n欢乐何曾极，盘游不可狂。\n吾闻尧舜治，垂拱在岩廊。",
        "dynasty": "宋",
        "collection_info": null
    },
    {
        "title": "将家子",
        "author": "胡宿",
        "content": "北地良家子，山西旧将儿。\n新从羽林射，得赴雁门期。\n横死人无比，微行世不知。\n长安偏重侠，赵国素多奇。\n照地连钱锦，迷春凿落巵。\n喝卢燕市客，顾笑楚台姬。\n烟树黄山路，霜云白草时。\n雕弓孤月满，骋马一尘随。\n应手双雕落，回头赤日移。\n却归东第去，高宴九灯枝。",
        "dynasty": "宋",
        "collection_info": null
    },
    {
        "title": "诏福圣宫烧香",
        "author": "胡宿",
        "content": "徼道西华内，觚棱北斗傍。\n神灵安肯构，恩泽赐燔香。\n渤澥通骊窟，昆崙拱画梁。\n清坛浮早景，碧瓦霁初霜。\n甲帐严如在，丹檐迥欲翔。\n隆姿瞻汉后，余烈畏轩皇。\n埋剑桥山远，游冠阁道长。\n白云迷处所，仙掌镇相望。\n五岳扶封域，三辰纬典章。\n升歌留宝鼎，刻号在神房。\n盛德尊原庙，遗仁睦鬼方。\n圣文名善继，百世溢流光。",
        "dynasty": "宋",
        "collection_info": null
    },
    {
        "title": "岁除",
        "author": "胡宿",
        "content": "暝色凝无际，寒鸡悄未晨。\n蓂枝将换朔，斗柄渐归寅。\n水火犹分漏，龙蛇尚蛰身。\n四时宁有暇，万物又劳春。\n树喜丹葩秀，人忧白髮新。\n明朝趋宝殿，谁是夺重茵。",
        "dynasty": "宋",
        "collection_info": null
    },
    {
        "title": "送杨中允宰常熟",
        "author": "胡宿",
        "content": "丹舸傍江浔，呕哑远橹音。\n新科持片玉，能政引孤琴。\n美进宫坊秩，荣归里闬心。\n名参天下隽，歌着邑中黔。\n地志连香径，家园带武林。\n吴山几屏秀，楚水一篙深。\n晚鼓停余迭，秋帆卧半阴。\n平时接方骥，后夜望横参。\n陶菊何妨醉，江毫且剩吟。\n悠悠河上别，千里鬰朋簪。",
        "dynasty": "宋",
        "collection_info": null
    },
    {
        "title": "郡斋招子美",
        "author": "胡宿",
        "content": "月色初藏桂，年芳渐有梅。\n人情欣腊破，天意许春回。\n阴雪迎风解，寒澌向日开。\n午枰宜试着，卯瓮好尝醅。\n寓兴题红叶，乘閒步紫苔。\n长吟溪上曲，偏忆洛中才。\n绝墨凌崖石，高文拂斗魁。\n诗锋无敢犯，酒户少能陪。\n绿髮裁方鬒，丹心未肯灰。\n琴书聊偃仰，鱼鸟暂徘徊。\n蔚豹虽藏雾，蟠螭已得雷。\n只愁腾踏去，相望隔蓬莱。",
        "dynasty": "宋",
        "collection_info": null
    },
    {
        "title": "送晋陵王宰铨调",
        "author": "胡宿",
        "content": "盘错才无滞，弦歌政有声。\n及瓜青纸诏，谒帝紫微城。\n节并霜松峻，心同冰玉清。\n十桨行色贵，三府辟书荣。\n驿树纷红叶，江苹老紫茎。\n祇应中宿路，双节急归程。",
        "dynasty": "宋",
        "collection_info": null
    },
    {
        "title": "送祁阳黄宰",
        "author": "胡宿",
        "content": "邑控三湘远，帆经百舍迟。\n天文瞻翼轸，江色泛涟漪。\n丹阙倾心恋，苍山举目疑。\n欢杯凭秫米，骚思託兰旗。\n竹律宽无害，琴堂静不欺。\n期年行奉诏，虎帐对尧眉。",
        "dynasty": "宋",
        "collection_info": null
    },
    {
        "title": "上客",
        "author": "胡宿",
        "content": "上客何为者，平生富义名。\n飞钤师鬼谷，谈笑敌神兵。\n然诺千金重，交游万户轻。\n平台置酒召，碣馆侧身迎。\n土缶邀秦击，铜盘劫楚盟。\n纵横三寸舌，厌饫五侯鲭。\n龙种腾长坂，霜雕刮太清。\n谁能弹剑铗，北海有长鲸。",
        "dynasty": "宋",
        "collection_info": null
    },
    {
        "title": "送黄推官",
        "author": "胡宿",
        "content": "秀极武夷峰，清才气所融。\n香名传日下，胜范迪时中。\n大对承三道，清篇滞半通。\n新吟池草绿，故事幕莲红。\n参画文无害，沈英位未充。\n谈高起废疾，檄壮愈头风。\n圭璧严书殿，房心敞帝宫。\n行颁上方笔，客特荐扬雄。",
        "dynasty": "宋",
        "collection_info": null
    },
    {
        "title": "早秋",
        "author": "胡宿",
        "content": "金商纔换暑，云叶早惊秋。\n大火宵中散，清光日下浮。\n凉心遗翠簟，远梦绕沧洲。\n蕙圃残香薄，筠溪碧荫稠。\n小窗聊寄傲，虚阁镇端忧。\n带眼浑移尽，还同沈隠侯。",
        "dynasty": "宋",
        "collection_info": null
    },
    {
        "title": "明堂大礼",
        "author": "胡宿",
        "content": "路寝尊严配，明廷考旧图。\n房心通气象，太紫状规模。\n翊卫多仪缛，斋祠至信孚。\n笾羞甘菲薄，鼎味却鲜腴。\n日月垂天象，鸾龙奋宝跗。\n乐均谐睿律，礼蕝润宸谟。\n剑佩千官拱，梯航四海趋。\n谦恭虚小次，登降谨黄衢。\n德盛三灵格，恩流万物苏。\n甘泉陪法从，千载喜歌虞。",
        "dynasty": "宋",
        "collection_info": null
    },
    {
        "title": "礼毕庆成",
        "author": "胡宿",
        "content": "路寝凝中宇，星文直大辰。\n总章裁往范，斋驾奉明禋。\n惟圣能严父，于皇重飨亲。\n永怀深肃僾，昭事极精纯。\n钟律咸韶古，衣冠黼黻新。\n九金徕贡职，万玉俨朝伦。\n夷夏观殊礼，干祗享至仁。\n参祠七世庙，再降六天神。\n万宝成秋野，千祥拥禁宸。\n睿恩覃四海，寿域跻斯民。",
        "dynasty": "宋",
        "collection_info": null
    },
    {
        "title": "召赴天章宝文阁观御集赐御书飞白扇子羣玉殿锡宴",
        "author": "胡宿",
        "content": "阿阁藏仙籍，英舆侍睟仪。\n珍函开二典，圣藻焕重离。\n河洛斯文在，盘盂乃训垂。\n宝跗亲许视，瑞物遍容窥。\n白凤随毫举，苍龙应墨奇。\n好文逢汉后，观象值庖牺。\n溢幅荣分赐，班觞曲示慈。\n柏梁晨煦洽，仙荚昼阴移。\n和乐韶音美，承平镐酒迟。\n再陪瑶水宴，千载庆兹时。",
        "dynasty": "宋",
        "collection_info": null
    },
    {
        "title": "馆中锡宴",
        "author": "胡宿",
        "content": "紫殿程书广，鸿都校籍成。\n宸心睠儒学，慈宴诏枢衡。\n供帐来金闼，胪传下玉京。\n三山开秘宿，七阁敞修楹。\n革履趋朝暇，华貂映席明。\n弁繁星错落，佩杂玉锵鸣。\n炉静飘芳蕙，图开识禁橙。\n壶均天所酒，鼎荐帝余羹。\n夏屋彰仁洽，衢樽乐治平。\n丹楼晨唱近，碧树晓寒轻。\n宇内年书有，人间月就盈。\n非烟舒渥旨，爱日助皇情。\n鳬藻深欢意，鱼蒲溢颂声。\n萧斯蒙湛湛，露彼仰英英。\n故事留东观，崇恩自上卿。\n何言挈瓶陋，亦玷举觞荣。\n已重高门地，还歌食野苹。\n微生徒枣钝，弱植但葵倾。\n就日欣逢旦，瞻河喜见清。\n更期纡翠葆，千载诧登瀛。",
        "dynasty": "宋",
        "collection_info": null
    },
    {
        "title": "诏祀西太一宫",
        "author": "胡宿",
        "content": "至道希夷内，神威造化中。\n行棋延羽驾，推策敞琳宫。\n秘寝觚棱峻，严扉坐狄雄。\n天人凝睟表，日月在方瞳。\n离坎精神集，房心气象通。\n中黄安戊己，遥翠拱轘嵩。\n陪享衣裳盛，登羞火枣丰。\n层坛霏颢露，甲帐肃灵风。\n波静流寒瓦，霜清入晓铜。\n廊虚鸣尺蠖，楼迥倚晴虹。\n行马依芳树，栖禽占碧丛。\n游光宵自烛，雕霭昼常蒙。\n大壮亲规近，甘泉旧典崇。\n平时闢阊阖，尽日访崆峒。\n綵仗交轮奂，天香斗鬰葱。\n野长迷七圣，庭阔舞千童。\n祼鬯歆惟德，笙歌悦亶聪。\n蟠螭负金石，翔鹤下丝桐。\n法度昭神祖，文章炳鉅公。\n鼎期扶更远，山瑞委无穷。\n用九干元正，生三太极空。\n木龙虽有寓，刍狗本无功。\n迎气阳郊始，均禧宇县同。\n权衡枢极右，号令斗杓东。\n浚哲虔时祀，施生道化工。\n正辞除秘祝，承诏谒孤忠。\n仁与春膏动，恩随腊霰融。\n天和傍星鸟，地惠及昆虫。\n受记神司职，斋居帝饬躬。\n因知耕凿力，谁解识渊衷。",
        "dynasty": "宋",
        "collection_info": null
    },
    {
        "title": "郊丘侍祀",
        "author": "胡宿",
        "content": "太极生真主，中原有圣人。\n圜丘尊上帝，大旅合羣神。\n行马帷宫肃，乘龙法驾驯。\n礼容光日月，文德动星辰。\n剑履陪祠古，咸英作乐新。\n东方虚小次，午陛彻华茵。\n吉土繇诚享，高穹以道亲。\n烛坛光景集，升燎福祥臻。\n寒霁三冬色，恩融四海春。\n万灵今受记，长此奉尧仁。",
        "dynasty": "宋",
        "collection_info": null
    },
    {
        "title": "奉贡殿山亭奉诏观橙",
        "author": "胡宿",
        "content": "弄色金橙熟，朝元玉轪襄。\n宝奁登美实，斋跸驻清光。\n高叶参云碧，繁苞压树黄。\n鲜明当早旭，采摘有新霜。\n原庙已云荐，大家犹未尝。\n分颁颜在咫，捧拜手盈香。\n凡果深何幸，孤根远见将。\n五行含戊己，二水出潇湘。\n来植清琳馆，叨升白璧堂。\n更依仙掌侧，日夕近芬芳。",
        "dynasty": "宋",
        "collection_info": null
    },
    {
        "title": "西圃樱桃",
        "author": "胡宿",
        "content": "一春红日色，刻意借鲜妍。\n露叶深成翳，风枝猛欲燃。\n黄金为弹重，赤水得珠圆。\n甘实行宫荐，香名丽赋传。\n色欺丹魄上，味出紫梨前。\n玉果夸珍实，何曾入象筵。",
        "dynasty": "宋",
        "collection_info": null
    },
    {
        "title": "和蔡君谟阁前紫柏",
        "author": "胡宿",
        "content": "秀植登中禁，灵根记大方。\n纤枝乘十雨，劲节誓千霜。\n云干仍稠直，烟华稍鬰苍。\n绿阴疏未合，翠鬣俨相望。\n育质从新甫，标名压豫章。\n三休依宝构，一溉引天潢。\n瑞露通晨浥，灵风绕夜翔。\n蠹蟫惊阁爋，啼狖忆岩光。\n地惠覃行苇，人情乐树杨。\n保无禽鹿践，知免斧斤伤。\n远势兴毫末，孤标出众芳。\n寒葭宁可倚，幽草固难藏。\n庭鹤宜留侧，台乌莫近傍。\n未经鸾隠叶，不使麝居香。\n松操同凌雪，葵心共向阳。\n故情存涧壑，生意属池隍。\n昼景斜临石，禅机俯映堂。\n颂传商庙桷，材入汉家梁。\n此世隆三代，何时构九房。\n瓌姿天所产，工度未应忘。",
        "dynasty": "宋",
        "collection_info": null
    },
    {
        "title": "后苑观双竹",
        "author": "胡宿",
        "content": "瑞植昭天产，祥枝感帝临。\n均承元化力，同抱岁寒心。\n异禀笙箫质，全包律吕音。\n孤根皆出地，劲节约成林。\n蒙润非烟近，含滋御水深。\n风前交吐籁，月底互翻阴。\n秋实思威凤，春条宿绮禽。\n留观停翠葆，託赏集华簪。\n苍震犹乘卦，商岩近作霖。\n天支从此茂，长覆玉山岑。",
        "dynasty": "宋",
        "collection_info": null
    },
    {
        "title": "昭应宫小桃",
        "author": "胡宿",
        "content": "艷冶如无罪，何由谪绛宫。\n不因轻阿姥，即是小仙公。\n丹脸翻啼雨，飞书却寄风。\n春溪迷柳曲，午影过墙东。\n密叶轻笼翠，繁阴半露红。\n谁惊幽鸟散，千片触帘栊。",
        "dynasty": "宋",
        "collection_info": null
    },
    {
        "title": "吴兴秋晚郡斋长句",
        "author": "胡宿",
        "content": "霁色初休雨，寒媒稍欲霜。\n崦嵫惊日晏，嵔𡾊喜年康。\n菰米迎冬熟，萍醅破社尝。\n霅声寄槛冷，卞色入楼苍。\n弱援垂榴脸，幽丛亚菊芳。\n牛羊驯沃野，雁鹜悦沧浪。\n水市能为楫，田家乞有浆。\n溪音挐竞去，村语醉相将。\n自昔分天堑，兹州介水坊。\n贡丝标禹土，错绣接吴疆。\n佳丽南朝后，鲜明茂苑旁。\n风华在安石，文物有东阳。\n柳客诗名馥，颜公笔势翔。\n山川为吐气，日月欲争光。\n异代虚坟柏，逢辰滥郡章。\n壤歌知自化，符守信非良。\n勇爵思长剑，高谟乏智囊。\n葵心拱宸极，藿食念岩廊。\n西戍方疲陕，中原久患羌。\n边人思李牧，天子问中郎。\n臣仆今三世，腥羶彼一荒。\n山西雄占陇，河曲斗分潢。\n汉始城张掖，秦初地朔方。\n限戎深得策，遮虏大为防。\n小雅亡于晋，中兴属在唐。\n太宗神且武，贞观粹而王。\n都雍三才直，安西万里长。\n声明冒葱雪，亭堠彻甘凉。\n圣术初无敌，孙谋本克臧。\n末涂亏继守，骏命亦颓丧。\n上帝歆炎宋，真人奋大梁。\n凿干分上下，操斗运中央。\n杀气西刑马，妖氛北陨狼。\n三关收朔漠，两镇復河隍。\n龙虎其文炳，雷霆我武扬。\n商球传圣弟，夏鼎授储皇。\n託付神规远，弥纶治具详。\n四维严幅正，八柄谨低昂。\n地广蘗芽出，海深神怪彰。\n遗雏偷啸聚，杂种学跳梁。\n王者轻分土，仁人重纳隍。\n犹如弃鳞介，不使易衣裳。\n祸乱收凶器，昇平隠上庠。\n蹛林通好固，狡穴送诚忙。\n圭瑞修欢聘，金行戢怒芒。\n生民去汤火，塞土遍耕桑。\n月窟颁正朔，云封刻美祥。\n大璜贻燕翼，下武寖明昌。\n区外蒙冠带，天中布典常。\n三雍宣雅颂，九译走梯航。\n仙致昭华玉，神来弱水香。\n路车均奕奕，朱芾赐煌煌。\n南面存亡国，西平拂肯堂。\n虎臣无备御，狼子有包藏。\n窃欲屯蜂蚁，私相署犬羊。\n痴言天可上，愚谓日无亡。\n传箭招庐帐，推锋逆颉行。\n三河烦调度，六郡苦痍伤。\n旅力虽疲曳，游魂尚颉颃。\n寝谋思汲黯，禽敌想陈汤。\n多士皆方领，孤生特面墙。\n莂官尸礼闼，椠职玷文房。\n无策均宵旰，何阶致富强。\n分从高阁束，敢避要途当。\n铃下居无事，樊中脱未遑。\n鲈鱼知味美，鸥鸟信机忘。\n濩落才何取，支离臂自攘。\n虽贪纡紫乐，岂免顿缨狂。\n感慨乘轩鹤，吁嗟拒辙螳。\n山河赏吴起，社稷叹童汪。\n华夏崇基本，朝廷总政纲。\n弓偏宜举抑，琴缓在更张。\n阳德销羣慝，天元秉至刚。\n偃兵诚未易，用武復何妨。\n雪近思王国，云閒忆帝乡。\n何时闻露布，称荐万年觞。",
        "dynasty": "宋",
        "collection_info": null
    },
    {
        "title": "题沃洲亭",
        "author": "胡宿",
        "content": "句水声东转，昭山势北回。\n三洲环白浪，一径踏青苔。\n牖对遥岑敞，门迎别屿开。\n鸥鹇如旧识，萝桂是新栽。\n野气霏霏入，川华剡剡来。\n老猿偷熟果，驯鸽下生台。\n樵斧鸣岑寂，鱼扉映曲隈。\n观濠立庄惠，结社坐宗雷。\n格磔归禽乱，呕哑去橹哀。\n看云秋徙倚，弄月夜徘徊。\n珠且矜圆折，犀休衒辟埃。\n沃洲应祇尔，何用忆天台。",
        "dynasty": "宋",
        "collection_info": null
    },
    {
        "title": "荷花",
        "author": "胡宿",
        "content": "露夕仙葩卷，风晨宝艷开。\n妖漦夏庭出，祸水汉宫来。\n玉冷埋秋骨，珠寒敛夜胎。\n河分龙浪灌，月借蕊渊栽。\n神袜能凌水，仙裾不惹埃。\n文鱼纔可戏，鸩鸟莫为媒。\n却死熬香釜，延年刻寿杯。\n息妫今不语，犹尚怨荆台。",
        "dynasty": "宋",
        "collection_info": null
    },
    {
        "title": "菁菁在中沚",
        "author": "胡宿",
        "content": "周雅传遗咏，菁莪播淑声。\n育材方被化，在沚自敷荣。\n得地偏蒙润，乘时并擢英。\n託根分曲渚，入学隶司成。\n行苇仁同洽，山莱咏可并。\n圣恩均雨露，挺质愧微生。",
        "dynasty": "宋",
        "collection_info": null
    },
    {
        "title": "钓台",
        "author": "胡宿",
        "content": "遗魄知何许，孤风不可攀。\n星辰归碧落，道德寄青山。\n尧舜锱铢内，巢由尔汝间。\n草莱升御榻，韦布揖龙颜。\n圭组无由屈，烟萝却自还。\n几峰云冉冉，数里水潺潺。\n孤竹清何隘，磻溪老未閒。\n独留冰雪操，千古凛人寰。",
        "dynasty": "宋",
        "collection_info": null
    },
    {
        "title": "送黄孝先",
        "author": "胡宿",
        "content": "日下东京旅，才华变世雄。\n高门真伟器，正始得遗风。\n鸣玉来江表，英声满洛中。\n银钩专墨妙，犀柄擅谈丛。\n一札公车诏，千钧矍相弓。\n卿才归朴斫，英彀入牢笼。\n佛寺题名塔，天家奏试宫。\n鹪{冥鸟}有短羽，亦恐附鸳鸿。",
        "dynasty": "宋",
        "collection_info": null
    },
    {
        "title": "送校理薛学士",
        "author": "胡宿",
        "content": "帝设英雄彀，朝多俊乂官。\n玉羁收汗血，珠网获飞鸾。\n仙籍分丹桂，香名蔼秀兰。\n新从平乐试，入奉柏梁欢。\n辨色趋霜戟，催班近露盘。\n阁芸开缥帙，堤柳据归鞍。\n诗就鸡林买，书成太乙观。\n行闻延体貌，坡上有金銮。",
        "dynasty": "宋",
        "collection_info": null
    },
    {
        "title": "和原甫侍读从幸后苑观稻之什",
        "author": "胡宿",
        "content": "稼殿秋香熟，烟畦早景鲜。\n玉虬乘暇日，铜雀报丰年。\n压地黄云重，含风宝粒坚。\n三登繄帝力，一豫俯天田。\n幸厕标章读，仍陪从跸宣。\n赐禾知礼厚，视草觉恩偏。\n釐席思前问，经帷惜外迁。\n妙诗深雅意，王政食为先。",
        "dynasty": "宋",
        "collection_info": null
    },
    {
        "title": "送梅尧臣宰建德",
        "author": "胡宿",
        "content": "县枕秋江侧，铜章滞隽旄。\n长安去日远，单父戴星劳。\n秀水遥通楫，岚峰欲妒袍。\n文絃一琴古，仙舄两鳬高。\n家树喧朝鹊，乡亭寂夜獒。\n土风清是楚，才意苦于骚。\n讼少停霉索，吟多费健毫。\n平时洛中社，相忆醉含桃。",
        "dynasty": "宋",
        "collection_info": null
    },
    {
        "title": "送刘学士出守衡阳",
        "author": "胡宿",
        "content": "需奏登中掖，除书出上台。\n兽随朝带结，隼映使旌开。\n地接朱陵近，人从藏室来。\n蠹蟫侵旧帙，浮蚁入离杯。\n岭势遥连楚，星文却视魁。\n云依苍野住，雁隔楚峰回。\n夕梦惊湘瑟，春心託陇梅。\n南方本宽教，东里復多才。\n驷马荣星驾，千金庆寿罍。\n未应嗟远守，素志在循陔。",
        "dynasty": "宋",
        "collection_info": null
    },
    {
        "title": "送苏贤良之任豫章",
        "author": "胡宿",
        "content": "三道胶西策，详延俯瑞蓂。\n帝临宣室坐，人拱太微庭。\n捷思谁加点，危言自据经。\n文成洛纸贵，诏下武泥馨。\n起草分宫笔，监州驾屏星。\n心存云气阙，梦绕斧文屏。\n南国标江纪，西山占地灵。\n槛泉通水府，窗户接岩扃。\n凉月依滕阁，孤风泊孺亭。\n案书休犯虑，斋酒且忘形。\n界道宫墙紫，规蒲禁地青。\n归来开院直，鳌顶架沧溟。",
        "dynasty": "宋",
        "collection_info": null
    },
    {
        "title": "送刁总赴句容簿",
        "author": "胡宿",
        "content": "佳邑控江湄，春来赴牒归。\n波平双桨渡，日上乱鶑飞。\n狎野晨耕早，蹊田昼讼稀。\n县图标地肺，家巷接乌衣。\n沼静窥珍羽，楼閒数翠微。\n山香蒸䭀熟，溪蕊摘莼肥。\n有客怀金社，因君拂玉徽。\n嵩云南去远，犹向柳依依。",
        "dynasty": "宋",
        "collection_info": null
    },
    {
        "title": "送刘阅东游",
        "author": "胡宿",
        "content": "皋壤乏生涯，羁游越绝赊。\n一区扬子宅，四壁长卿家。\n囷粟知谁指，囊钱苦自嗟。\n秋林惊脱叶，夕枕怨啼鸦。\n海月随孤棹，天风曳落霞。\n山城饶露蔓，水驿遍霜葭。\n孝子兰方秀，先生菊未华。\n楚辕无久滞，把酒待回车。",
        "dynasty": "宋",
        "collection_info": null
    },
    {
        "title": "江城立春",
        "author": "胡宿",
        "content": "天上阳旛举，人间漏箭长。\n稍惊池面绿，初觉柳腰黄。\n迟日延三舍，条风振百昌。\n酒凝前腊味，梅带故年芳。\n雪意思王囿，云情忆帝乡。\n青门行乐处，渐近好烟光。",
        "dynasty": "宋",
        "collection_info": null
    },
    {
        "title": "赏花钓鱼应制",
        "author": "胡宿",
        "content": "平圃回天仗，昆池降帝舆。\n晨葩纔隠蝶，新藻復藏鱼。\n露重香英湿，风长钓綫舒。\n乳鶑迁谷近，朱鲔跃渊初。\n禹律铿金奏，尧樽遍石渠。\n乘时覃惠宴，不是乐观鱼。",
        "dynasty": "宋",
        "collection_info": null
    },
    {
        "title": "辛夷",
        "author": "胡宿",
        "content": "百卉迎韶律，辛夷花最先。\n与春宜有旧，造物底无偏。\n棠棣先饶韡，山樱未敢燃。\n倚风遥可爱，犯雪不胜妍。\n影乱梅花地，香迷豆蔻天。\n红啼昨夜雨，紫妬晓来烟。\n上药能全命，灵滋合永年。\n帝家琼圃在，此物未应捐。",
        "dynasty": "宋",
        "collection_info": null
    },
    {
        "title": "馆中同舍城西小饮",
        "author": "胡宿",
        "content": "信马斗城西，芳郊春渐熙。\n早烟销禁树，初溜入天池。\n桃作新正脸，梅留故腊枝。\n瓮香浮蚁日，村翳浴蚕时。\n聊把今朝臂，同伸即席眉。\n徘徊惜归驭，风晚水生漪。",
        "dynasty": "宋",
        "collection_info": null
    },
    {
        "title": "讲毕周礼诏赐御筵",
        "author": "胡宿",
        "content": "典礼惟周旧，经文在鲁余。\n西清开缥帙，东面授丹书。\n访道前釐席，崇风厚石渠。\n研覃忘日旰，图绘极霞舒。\n千载逢亨际，三冬罢讲初。\n圣怀轻璧马，慈宴乐蒲鱼。\n妙技通神细，清商按曲徐。\n炉香分汉殿，鼎味出尧除。\n诸老恩同醉，孤臣艺最疏。\n至仁何以报，忠义即琼踞。",
        "dynasty": "宋",
        "collection_info": null
    },
    {
        "title": "丁巳岁观玉皇册礼",
        "author": "胡宿",
        "content": "宝册尊徽号，香泥洁武都。\n斋心期太乙，恭己答元符。\n玉辂严清制，琅函秘圣谟。\n竹宫陈帝拜，嵩极动神呼。\n彩雾霏三境，祥辉烛九区。\n况当精岁出，仍与上辛俱。\n永接千龄统，长膺五老图。\n清编流景铄，礼自百王无。",
        "dynasty": "宋",
        "collection_info": null
    },
    {
        "title": "溪竹",
        "author": "胡宿",
        "content": "可爱坛东竹，更笼清浅流。\n行根侵岛屿，脱箨满汀洲。\n夜迥疑筛月，风多欲战秋。\n紫茎同入画，青石伴垂钩。\n叶裏藏雌翠，阴中下戏鸥。\n秦松无用笑，千亩更封侯。",
        "dynasty": "宋",
        "collection_info": null
    },
    {
        "title": "忆东园",
        "author": "胡宿",
        "content": "越鸟恋南柯，春来怨别多。\n冷风如可御，争奈简书何。",
        "dynasty": "宋",
        "collection_info": null
    },
    {
        "title": "横山",
        "author": "胡宿",
        "content": "此地横青嶂，当年动紫氛。\n将军精爽在，可解勒遗文。",
        "dynasty": "宋",
        "collection_info": null
    },
    {
        "title": "漫成",
        "author": "胡宿",
        "content": "日醉风酣百卉开，锦鞯争跃大堤来。\n城东有客歌盆久，不敢将春上老台。",
        "dynasty": "宋",
        "collection_info": null
    },
    {
        "title": "斋祠小饮资政吴侍郎以真如茶二绝句为寄  其一",
        "author": "胡宿",
        "content": "碧城斋禁放朝元，晚饮偷消白日閒。\n天上高真潜诇得，因将瑶藻掷云间。",
        "dynasty": "宋",
        "collection_info": null
    },
    {
        "title": "斋祠小饮资政吴侍郎以真如茶二绝句为寄  其二",
        "author": "胡宿",
        "content": "宝刀玉尺裁佳句，雪溜云腴试早芽。\n睡魄顿消清到骨，一成僧味似僧家。",
        "dynasty": "宋",
        "collection_info": null
    },
    {
        "title": "刘开府",
        "author": "胡宿",
        "content": "京口刘郎是穆之，风云未作苦栖迟。\n金盘一石槟榔赠，可得当年是讳饥。",
        "dynasty": "宋",
        "collection_info": null
    },
    {
        "title": "馆娃宫",
        "author": "胡宿",
        "content": "犀甲三千越骑雄，平明来袭馆娃宫。\n君王不得西施去，万户那能住甬东。",
        "dynasty": "宋",
        "collection_info": null
    },
    {
        "title": "自嘲",
        "author": "胡宿",
        "content": "雪梅连日碍层阴，昨夜银台瑞霰深。\n待诏多年无屐齿，窗间犹作洛生吟。",
        "dynasty": "宋",
        "collection_info": null
    },
    {
        "title": "弄云亭",
        "author": "胡宿",
        "content": "自知无业致吾君，只向空山弄白云。\n已共此山私断定，不须转辙重移文。",
        "dynasty": "宋",
        "collection_info": null
    },
    {
        "title": "函谷关",
        "author": "胡宿",
        "content": "寂寞函关锁未开，田文车马出秦来。\n朱门不养三千客，谁谓鸡鸣得放回。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "胡宿",
        "content": "三元凤历当春始，万寿龙巵进御前。\n綵胜朱旛宜此日，金枝玉叶庆新年。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "胡宿",
        "content": "苍玉新旗祀木神，今朝太皡始司春。\n农躔渐觉星辰正，寿历长随日月新。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "胡宿",
        "content": "翦綵房中新胜出，披香殿裏早春回。\n祥云更傍南山起，来对君王万寿杯。",
        "dynasty": "宋",
        "collection_info": null
    },
    {
        "title": "皇帝閤春帖子  其四",
        "author": "胡宿",
        "content": "苑中芳树条风细，天上黄衢杲日迟。\n仙果定生千岁实，祥烟长护万年枝。",
        "dynasty": "宋",
        "collection_info": null
    },
    {
        "title": "皇帝閤春帖子  其五",
        "author": "胡宿",
        "content": "春官青鸟司开启，星舍苍龙主发生。\n甘雨惠风资帝力，杏花蒲叶劝民耕。",
        "dynasty": "宋",
        "collection_info": null
    },
    {
        "title": "皇帝閤春帖子  其六",
        "author": "胡宿",
        "content": "玉殿香丝萦綵缕，金盆白雪间红花。\n子孙千亿无疆寿，尽逐东风入帝家。",
        "dynasty": "宋",
        "collection_info": null
    },
    {
        "title": "皇后閤春帖子  其一",
        "author": "胡宿",
        "content": "羲仲司旸谷，涂山佐夏王。\n六宫师俭德，四海化躬桑。",
        "dynasty": "宋",
        "collection_info": null
    },
    {
        "title": "皇后閤春帖子  其二",
        "author": "胡宿",
        "content": "中禁千祥集，东方万象新。\n綵幡迎喜气，宝字镂宜春。",
        "dynasty": "宋",
        "collection_info": null
    },
    {
        "title": "皇后閤春帖子  其三",
        "author": "胡宿",
        "content": "东陆韶光先四序，周南风化被羣芳。\n资生万物昭坤德，嘉庆千春集紫房。",
        "dynasty": "宋",
        "collection_info": null
    },
    {
        "title": "皇后閤春帖子  其四",
        "author": "胡宿",
        "content": "东风初入长春殿，碧溜新融太液池。\n社远未当迎燕日，川晴先近浴蚕时。",
        "dynasty": "宋",
        "collection_info": null
    },
    {
        "title": "皇后閤春帖子  其五",
        "author": "胡宿",
        "content": "白绿仙云杂紫云，长生灵气护元君。\n已膺虎剑司阴教，更佩金珰奏宝文。",
        "dynasty": "宋",
        "collection_info": null
    },
    {
        "title": "妃閤春帖子  其一",
        "author": "胡宿",
        "content": "日向阴虬永，春随綵凤归。\n玉京多燕喜，金殿满光辉。",
        "dynasty": "宋",
        "collection_info": null
    },
    {
        "title": "妃閤春帖子  其二",
        "author": "胡宿",
        "content": "宫中玉漏迎迟日，天上珠躔丽次星。\n轩顼圣图光亿载，皇英贤范奉千龄。",
        "dynasty": "宋",
        "collection_info": null
    },
    {
        "title": "妃閤春帖子  其三",
        "author": "胡宿",
        "content": "音官始奏融风至，御水初传晓冻开。\n寒漏催将仙腊尽，春旗飞入贵宫来。",
        "dynasty": "宋",
        "collection_info": null
    },
    {
        "title": "妃閤春帖子  其四",
        "author": "胡宿",
        "content": "翦綵平明出艺房，长生殿裏百花芳。\n书衔燕子青春早，剑拂仙衣白日长。",
        "dynasty": "宋",
        "collection_info": null
    },
    {
        "title": "夫人閤春帖子  其一",
        "author": "胡宿",
        "content": "綵树春芳满，仙蓂昼景长。\n早花依玉砌，初溜漾银塘。",
        "dynasty": "宋",
        "collection_info": null
    },
    {
        "title": "夫人閤春帖子  其二",
        "author": "胡宿",
        "content": "浴种宜蚕事，修禖尽燕祠。\n资生迎木正，蕃衍纳春祺。",
        "dynasty": "宋",
        "collection_info": null
    },
    {
        "title": "夫人閤春帖子  其三",
        "author": "胡宿",
        "content": "酿酒渟神水，延年饮露华。\n八风朝圣日，三境住仙家。",
        "dynasty": "宋",
        "collection_info": null
    },
    {
        "title": "夫人閤春帖子  其四",
        "author": "胡宿",
        "content": "雪晴宫树有新梅，来报东郊淑气回。\n春令先从天上起，年芳初向日边开。",
        "dynasty": "宋",
        "collection_info": null
    },
    {
        "title": "夫人閤春帖子  其五",
        "author": "胡宿",
        "content": "迎气青幡猎晓风，九门佳气鬰葱葱。\n日华初在扶桑上，春色先归御柳中。",
        "dynasty": "宋",
        "collection_info": null
    },
    {
        "title": "皇帝閤端午帖子  其一",
        "author": "胡宿",
        "content": "南极注生气，音官协夏钧。\n良辰五日永，景福四时新。",
        "dynasty": "宋",
        "collection_info": null
    },
    {
        "title": "皇帝閤端午帖子  其二",
        "author": "胡宿",
        "content": "晓霁澄天宇，离明敞帝阍。\n灵符千福集，神印百邪奔。",
        "dynasty": "宋",
        "collection_info": null
    },
    {
        "title": "皇帝閤端午帖子  其三",
        "author": "胡宿",
        "content": "刚日逢端始，炎辰属长嬴。\n君王仁且圣，慈旨却枭羹。",
        "dynasty": "宋",
        "collection_info": null
    },
    {
        "title": "皇帝閤端午帖子  其四",
        "author": "胡宿",
        "content": "殿户还飙入，宫池御水凉。\n綵舟人竞渡，化国日偏长。",
        "dynasty": "宋",
        "collection_info": null
    },
    {
        "title": "皇帝閤端午帖子  其五",
        "author": "胡宿",
        "content": "四时乘大德，五日敞金扉。\n阳晷移南陆，天光盛紫微。",
        "dynasty": "宋",
        "collection_info": null
    },
    {
        "title": "皇帝閤端午帖子  其六",
        "author": "胡宿",
        "content": "商管微阴动，良辰午正端。\n三光扶圣寿，亿载奉皇欢。",
        "dynasty": "宋",
        "collection_info": null
    },
    {
        "title": "皇帝閤端午帖子  其七",
        "author": "胡宿",
        "content": "三殿兹辰奉御觞，熏风梅雨好年光。\n炎天更作奇峰势，来表南山寿历长。",
        "dynasty": "宋",
        "collection_info": null
    },
    {
        "title": "皇帝閤端午帖子  其八",
        "author": "胡宿",
        "content": "后宫𩾐鸟将雏乐，上苑安榴着子新。\n嘉节已将天合数，明离还睹日重轮。",
        "dynasty": "宋",
        "collection_info": null
    },
    {
        "title": "皇帝閤端午帖子  其九",
        "author": "胡宿",
        "content": "南方炎帝本乘离，长育羣生在此时。\n命缕綵花传故事，风光天上更相宜。",
        "dynasty": "宋",
        "collection_info": null
    },
    {
        "title": "皇帝閤端午帖子  其一○",
        "author": "胡宿",
        "content": "南方朱鸟司时令，东阙苍龙护禁扉。\n万寿御觞端日举，祥风三殿绕云旗。",
        "dynasty": "宋",
        "collection_info": null
    },
    {
        "title": "皇帝閤端午帖子  其一一",
        "author": "胡宿",
        "content": "九霄嘉节重端辰，命缕灵符粲宝文。\n虞舜无为心自正，五絃琴上奏南熏。",
        "dynasty": "宋",
        "collection_info": null
    },
    {
        "title": "皇帝閤端午帖子  其一二",
        "author": "胡宿",
        "content": "宝岐麦色黄云重，御苑榴花丹焰深。\n已显丰年资帝力，更凭佳节悦天心。",
        "dynasty": "宋",
        "collection_info": null
    },
    {
        "title": "皇后閤端午帖子  其一",
        "author": "胡宿",
        "content": "川馆亲蚕后，宫房献茧初。\n香缯争点画，綵缕竞垂舒。",
        "dynasty": "宋",
        "collection_info": null
    },
    {
        "title": "皇后閤端午帖子  其二",
        "author": "胡宿",
        "content": "楝叶迎新侯，菖花发美祥。\n忧勤宣内则，嘉宴助时阳。",
        "dynasty": "宋",
        "collection_info": null
    },
    {
        "title": "皇后閤端午帖子  其三",
        "author": "胡宿",
        "content": "灵艾传芳远，仙蓂吐叶新。\n配干资厚德，介祉集嘉辰。",
        "dynasty": "宋",
        "collection_info": null
    },
    {
        "title": "皇后閤端午帖子  其四",
        "author": "胡宿",
        "content": "星火朱光炽，缯丝采物华。\n讙谣宜圣日，王气协皇家。",
        "dynasty": "宋",
        "collection_info": null
    },
    {
        "title": "皇后閤端午帖子  其五",
        "author": "胡宿",
        "content": "紫禁端辰昼漏长，朱陵生气盛南方。\n长秋此日司阴教，皇极同时纳寿皇。",
        "dynasty": "宋",
        "collection_info": null
    },
    {
        "title": "皇后閤端午帖子  其六",
        "author": "胡宿",
        "content": "寿觞百福融甘露，宝索千祥镂彩云。\n五日永逢佳令节，亿年长奉睿明君。",
        "dynasty": "宋",
        "collection_info": null
    },
    {
        "title": "皇后閤端午帖子  其七",
        "author": "胡宿",
        "content": "香炉角黍传三楚，丹篆灵符辟五兵。\n更有龟台仙药在，河洲贤德保长生。",
        "dynasty": "宋",
        "collection_info": null
    },
    {
        "title": "皇后閤端午帖子  其八",
        "author": "胡宿",
        "content": "灵苗远采三山药，仙篆高飞六甲符。\n此日万神同翼卫，长秋洪算与干俱。",
        "dynasty": "宋",
        "collection_info": null
    },
    {
        "title": "皇后閤端午帖子  其九",
        "author": "胡宿",
        "content": "蕤宾干气盛炎方，坤德资生茂百昌。\n西域葡萄初蔓衍，成周瓜瓞更绵长。",
        "dynasty": "宋",
        "collection_info": null
    },
    {
        "title": "皇后閤端午帖子  其一○",
        "author": "胡宿",
        "content": "楚糉雕盘九子香，綵丝朱索更迎祥。\n坤元此日扶皇极，伟兆先时协寿房。",
        "dynasty": "宋",
        "collection_info": null
    },
    {
        "title": "夫人閤端午帖子  其一",
        "author": "胡宿",
        "content": "五丝通遗问，百草斗输赢。\n神印能袪恶，灵符解辟兵。",
        "dynasty": "宋",
        "collection_info": null
    },
    {
        "title": "夫人閤端午帖子  其二",
        "author": "胡宿",
        "content": "天家饶物采，华节有光辉。\n明月裁歌扇，轻霞翦舞衣。",
        "dynasty": "宋",
        "collection_info": null
    },
    {
        "title": "夫人閤端午帖子  其三",
        "author": "胡宿",
        "content": "禁苑年光丽，端辰物象华。\n天风结桃实，火德盛榴花。",
        "dynasty": "宋",
        "collection_info": null
    },
    {
        "title": "夫人閤端午帖子  其四",
        "author": "胡宿",
        "content": "莲叶抽芳际，榴房结子初。\n长年斗百草，旧俗祭三闾。",
        "dynasty": "宋",
        "collection_info": null
    },
    {
        "title": "夫人閤端午帖子  其五",
        "author": "胡宿",
        "content": "广殿回雕辇，沧池漾綵舟。\n尧心顺时令，不是重嬉游。",
        "dynasty": "宋",
        "collection_info": null
    },
    {
        "title": "夫人閤端午帖子  其六",
        "author": "胡宿",
        "content": "鱼龙曼衍夸宫戏，湘虙浮沈衒水嬉。\n齐上圣皇千万寿，飘然仙乐在瑶池。",
        "dynasty": "宋",
        "collection_info": null
    },
    {
        "title": "夫人閤端午帖子  其七",
        "author": "胡宿",
        "content": "故事顺时羞角黍，旧仪乘节浴兰汤。\n人间凉麦欣时豫，天上熏风爱日长。",
        "dynasty": "宋",
        "collection_info": null
    },
    {
        "title": "夫人閤端午帖子  其八",
        "author": "胡宿",
        "content": "续命由来宜綵缕，辟邪相向佩灵符。\n夏钧调乐长生酒，岁岁宫中祝圣图。",
        "dynasty": "宋",
        "collection_info": null
    },
    {
        "title": "夫人閤端午帖子  其九",
        "author": "胡宿",
        "content": "宫中应节垂金缕，天上迎祥捧玉巵。\n更奏开元羽衣曲，年年长愿侍瑶池。",
        "dynasty": "宋",
        "collection_info": null
    },
    {
        "title": "夫人閤端午帖子  其一○",
        "author": "胡宿",
        "content": "彩艾相传禳故气，香茅竞爱结灵芳。\n炎洲正觉仙游盛，化国偏知日景长。",
        "dynasty": "宋",
        "collection_info": null
    },
    {
        "title": "挽庄懿皇太后词  其一",
        "author": "胡宿",
        "content": "仙李含芳远，菖华席庆殊。\n俔天周作合，梦日汉为符。\n宫祲生长信，山光卜鲋鰅。\n宝台泉底路，千古凝金鳬。",
        "dynasty": "宋",
        "collection_info": null
    },
    {
        "title": "挽庄懿皇太后词  其二",
        "author": "胡宿",
        "content": "愍册追荣极，攒宫改卜良。\n玉衣秋自冷，银海夜偏长。\n浪隔三山药，香空九子堂。\n云陵西望远，嵩树鬰苍苍。",
        "dynasty": "宋",
        "collection_info": null
    },
    {
        "title": "挽仁宗皇帝词  其一",
        "author": "胡宿",
        "content": "上主乘炎历，真人握宝符。\n垂衣临太极，脱屣厌中区。\n议上尊仁号，传归大圣图。\n陵宫葬冠剑，万国共号呼。",
        "dynasty": "宋",
        "collection_info": null
    },
    {
        "title": "挽仁宗皇帝词  其二",
        "author": "胡宿",
        "content": "帝者因山葬，天王下度悲。\n寿原三圣接，神驾万灵驰。\n怨入笳箫曲，威陈剑舄仪。\n空留人马迹，不復到瑶池。",
        "dynasty": "宋",
        "collection_info": null
    },
    {
        "title": "挽仁宗皇帝词  其三",
        "author": "胡宿",
        "content": "七月朝同轨，千龄讫此辰。\n霜华清禁仗，云气护灵輴。\n凤篆惊遗札，龙颜感旧真。\n更思羣玉宴，血泪洒孤臣。",
        "dynasty": "宋",
        "collection_info": null
    },
    {
        "title": "挽仁宗皇帝词  其四",
        "author": "胡宿",
        "content": "渊默无为化，聪文上叡才。\n休兵藏武库，跻俗集春台。\n忽叹祇宫没，真成杞国哀。\n徒传方士说，奇药在蓬莱。",
        "dynasty": "宋",
        "collection_info": null
    },
    {
        "title": "挽仁宗皇帝词  其五",
        "author": "胡宿",
        "content": "曾是陪华幄，居常奉景舆。\n迩英参访道，阿阁待观书。\n圣学知风自，神毫拂雾余。\n那知柏梁宴，便到哭宫车。",
        "dynasty": "宋",
        "collection_info": null
    },
    {
        "title": "挽英宗皇帝词  其一",
        "author": "胡宿",
        "content": "神器传归重，时龙来久乘。\n告成遗玉检，请代爽金縢。\n同轨遵周制，因山卜汉陵。\n临朝常愿治，天意邈难凴。",
        "dynasty": "宋",
        "collection_info": null
    },
    {
        "title": "挽英宗皇帝词  其二",
        "author": "胡宿",
        "content": "顺斗临天下，乘云厌世间。\n异香消甲帐，奇药隔仙山。\n神策良难问，訾黄不可攀。\n西流终古恨，伊洛共潺潺。",
        "dynasty": "宋",
        "collection_info": null
    },
    {
        "title": "挽温成皇后词  其一",
        "author": "胡宿",
        "content": "彤管留遗范，霓旌逼上仙。\n地伤瑶水后，人哭乐池边。\n采翟行将驾，斑龙跼未前。\n真軿不可问，知在几重天。",
        "dynasty": "宋",
        "collection_info": null
    },
    {
        "title": "挽温成皇后词  其二",
        "author": "胡宿",
        "content": "氛祲生层掖，神华返上清。\n礼成金玺重，仙去玉衣轻。\n楚挽悲芳甸，凝笳怨碧城。\n宸心怀辅佐，仪典极哀荣。",
        "dynasty": "宋",
        "collection_info": null
    },
    {
        "title": "挽庄惠皇太后词  其一",
        "author": "胡宿",
        "content": "早护珠庭质，曾参玉几遗。\n宝琮荣册号，华榜盛宫仪。\n天上霓轩去，人间黼帐移。\n圣情同舜慕，寒日惨云旗。",
        "dynasty": "宋",
        "collection_info": null
    },
    {
        "title": "挽庄惠皇太后词  其二",
        "author": "胡宿",
        "content": "晓引禁城西，凝笳怨不归。\n月消三让魄，劫尽六铢衣。\n巩树寒无色，嵩云惨欲霏。\n濯龙门外路，车马更依依。",
        "dynasty": "宋",
        "collection_info": null
    },
    {
        "title": "寄会稽张待制",
        "author": "胡宿",
        "content": "长安厩吏跃花骢，竹马遥分浙水东。\n远势早推贤相子，任诚真有古人风。\n稽山一镇居封内，阿阁三休耸禁中。\n不及临沧陪置酒，忆君千里寄书筒。",
        "dynasty": "宋",
        "collection_info": null
    },
    {
        "title": "与周元明游南园",
        "author": "胡宿",
        "content": "一遍芳菲欲满林，回塘过雨晓来深。\n红妆珠佩交花影，白马春衫度柳阴。\n向老追攀多强意，随时风物但惊心。\n眼前百事输年少，犹解因君放浪吟。",
        "dynasty": "宋",
        "collection_info": null
    },
    {
        "title": "沧浪亭",
        "author": "胡宿",
        "content": "窜逐本无罪，羁穷向此忘。\n野烟含怅望，落日满沧浪。\n乱草荒来绿，幽兰死亦香。\n楚魂招不得，秋色似潇湘。",
        "dynasty": "宋",
        "collection_info": null
    },
    {
        "title": "秀峰寺",
        "author": "胡宿",
        "content": "宿枕依乡馆，天机斗觉清。\n一闻山鸟语，瞥起野麋情。\n峭木摇霜气，疏泉曳玉声。\n简书催俗驾，窗日两竿明。",
        "dynasty": "宋",
        "collection_info": null
    },
    {
        "title": "寄苏台知府蒋密学",
        "author": "胡宿",
        "content": "清德临藩第二回，东南时望滞盐梅。\n武林间岁移星座，温树多年直斗魁。\n楚客江山供逸思，吴王风月属高才。\n空传宴寝凝香句，文酒无因得仰陪。",
        "dynasty": "宋",
        "collection_info": null
    },
    {
        "title": "寄子美学士",
        "author": "胡宿",
        "content": "皋桥羁旅有梁鸿，洛下嘤嘤信未通。\n金谷轻为年少客，沧浪翻作主人翁。\n山川胜气生吟次，风月高情寄饮中。\n身外不须论得丧，傥来轩冕古今同。",
        "dynasty": "宋",
        "collection_info": null
    },
    {
        "title": "送太守晏大夫",
        "author": "胡宿",
        "content": "画角城头向晚悲，邓侯归旆已临歧。\n西郊祖帐倾簪绂，南国离声动管丝。\n千里去思歌邵父，三年遗爱泣吴儿。\n甘棠寂寞江边路，正是清阴蔽芾时。",
        "dynasty": "宋",
        "collection_info": null
    },
    {
        "title": "田舍",
        "author": "胡宿",
        "content": "农家秋物成，腰镰刈新谷。\n得食鷄豚肥，饱霜梨栗熟。\n牧童唱田歌，孺子宰社肉。\n野老醉亦讴，爱此羲皇俗。",
        "dynasty": "宋",
        "collection_info": null
    },
    {
        "title": "感怀",
        "author": "胡宿",
        "content": "高秋感憀栗，中夜起盘桓。\n啼螀思月底，哀鸿查云端。\n遗蜩尚号节，初鵙早催寒。\n新霜霑客鬓，凄风入人肝。\n拂枕了无寐，取琴不能弹。\n壮图成龃龉，老泪空汍澜。\n逢辰今匪易，行志古良难。",
        "dynasty": "宋",
        "collection_info": null
    },
    {
        "title": "张公洞",
        "author": "胡宿",
        "content": "一室是仙乡，深岩石燕翔。\n隔云青瑟转，拂水紫芝香。\n滴露惊神冷，灵襟彻顶凉。\n浮云应不远，衣袂好相将。",
        "dynasty": "宋",
        "collection_info": null
    },
    {
        "title": "酬杭州知府蒋密学以移漕见赠之什",
        "author": "胡宿",
        "content": "雕章传赠至苏台，盥手焚香日几回。\n玉札已叨三锡命，瑶华兼枉二南才。\n清明花卉迎前发，紫翠湖山满望来。\n曾是绛纱为弟子，故时经帙许重陪。",
        "dynasty": "宋",
        "collection_info": null
    },
    {
        "title": "览海东相公伊川集",
        "author": "胡宿",
        "content": "将相文章主籥臣，风流曾冠玉堂人。\n梦回方丈停批凤，句就伊川止获麟。\n洛下胜游空绿野，郢中高调绝阳春。\n犹欣正始遗音在，三復能还旧观神。",
        "dynasty": "宋",
        "collection_info": null
    },
    {
        "title": "句  其一",
        "author": "胡宿",
        "content": "风花飞有态，烟絮坠无痕。",
        "dynasty": "宋",
        "collection_info": null
    },
    {
        "title": "句  其二",
        "author": "胡宿",
        "content": "点笔乍惊蟾滴渍，□□□□□浆寒。",
        "dynasty": "宋",
        "collection_info": null
    },
    {
        "title": "句  其三",
        "author": "胡宿",
        "content": "金掌气寒知露重，玉壶声近觉天低。",
        "dynasty": "宋",
        "collection_info": null
    },
    {
        "title": "句  其四",
        "author": "胡宿",
        "content": "雨别荆台梦，风迴越水樵。",
        "dynasty": "宋",
        "collection_info": null
    },
    {
        "title": "句  其五",
        "author": "胡宿",
        "content": "青女偷飞一夜霜。",
        "dynasty": "宋",
        "collection_info": null
    },
    {
        "title": "句  其六",
        "author": "胡宿",
        "content": "武林天下奇，巽亭境中绝。",
        "dynasty": "宋",
        "collection_info": null
    },
    {
        "title": "秋日白鹭亭向夕有感",
        "author": "王琪",
        "content": "白鹭敞西轩，檐宇穷爽垲。\n千峰若连环，翠色不可解。\n是时天宇旷，六幕无纤霭。\n金斗熨秋江，素练横衣带。\n干坤清且敛，气象朝昏改。\n芦花作雪风，飞舞来沧海。\n九霄汀鹭起，万里樯乌快。\n月上三山头，鸟没横塘外。\n苍茫洲渚寥，错落星斗大。\n开尊屏丝竹，披襟向萧籁。\n余生本江湖，偃蹇欣所会。\n清兴虽自废，苦嗜亦吾累。\n鱼龙凭夜涛，四面忽滂湃。\n安得燃犀灯，煌煌发水怪。",
        "dynasty": "宋",
        "collection_info": null
    },
    {
        "title": "咏玉蕊花",
        "author": "王琪",
        "content": "玉蕊生禁林，地崇姿亦贵。\n散漫阴谷中，蓬茨復何异。\n清芬信幽远，素彩非妖丽。\n苍烟蔽山日，琼瑶为之晦。\n岁久自扶疏，岩深愈凝邃。\n请观唐相吟，俗眼无轻视。",
        "dynasty": "宋",
        "collection_info": null
    },
    {
        "title": "九曲池",
        "author": "王琪",
        "content": "越调隋家曲，当年亦九成。\n哀音已亡国，废诏尚留名。\n仪凤终沉影，鸣蛙祇沸声。\n凄凉不可问，落日背芜城。",
        "dynasty": "宋",
        "collection_info": null
    },
    {
        "title": "金陵赏心亭",
        "author": "王琪",
        "content": "千里秦淮在玉壶，江山清丽壮吴都。\n昔人已化辽天鹤，旧画难寻卧雪图。\n冉冉流年去京国，萧萧华髮老江湖。\n残蝉不会登临意，又噪西风入座隅。",
        "dynasty": "宋",
        "collection_info": null
    },
    {
        "title": "吴中晓寒曲",
        "author": "王琪",
        "content": "大泽穹天莽同色，碧瓦阊门晓花白。\n石岩左右断行人，洞庭一夜冰千尺。\n曾持汉节单于垒，北风如刀割人耳。\n知怜冻足苦双摧，一生不向遐方履。\n凭谁赠我紫衣裘，中吴风土清且柔。\n令严气正天地肃，长歌白苎临寒流。\n玉兰酒熟金醅溢，太白连云尚殊□。\n书窗半掩昼始开，几日红梅断消息。",
        "dynasty": "宋",
        "collection_info": null
    },
    {
        "title": "清辉殿观唐明皇山水石字歌",
        "author": "王琪",
        "content": "皇家四叶恢圣功，天临日烛清华戎。\n汉条静治洽柔教，老心稽古开神聪。\n有唐英主称好文，仙毫洒落驱风云。\n壮哉山水有奇字，焕乎八法存翠珉。\n自从弃置咸阳道，藓驳烟滋委宫草。\n天开神赞会休辰，甄收再作皇居宝。\n如何沦弃三百春，迎逢睿鉴来紫宸。\n奎钩粲粲光华动，羣玉森森气象新。\n丹籞春妍瑞霭深，文梁藻栋结芳林。\n鸿翔凤翥径方丈，杯流泉涌蒙亲临。\n鲰臣荣幸从金舆，钩婉魂惊拭目初。\n多惭揽笔非清藻，唯庆千龄际帝图。",
        "dynasty": "宋",
        "collection_info": null
    },
    {
        "title": "无弦琴",
        "author": "王琪",
        "content": "寂寞之淳音，其为乐至深。\n应嫌鼓腹者，独自抚弦琴。",
        "dynasty": "宋",
        "collection_info": null
    },
    {
        "title": "答永叔问",
        "author": "王琪",
        "content": "班班疏雨寒无定，皎皎圆蟾望欲阑。\n应在浮云尽深处，更凭丝竹一催看。",
        "dynasty": "宋",
        "collection_info": null
    },
    {
        "title": "红梅",
        "author": "王琪",
        "content": "馆娃宫裏旧精神，粉瘦琼寒露蕊新。\n园吏无端偷折去，凤城从此有双身。",
        "dynasty": "宋",
        "collection_info": null
    },
    {
        "title": "送安公归顶山瑞石庵",
        "author": "王琪",
        "content": "谈空一纪余，重出访岩居。\n身是汾阳嗣，囊惟郭璞书。\n公侯倒屣后，泉石结茆初。\n山顶收榛栗，经秋信莫疏。",
        "dynasty": "宋",
        "collection_info": null
    },
    {
        "title": "垂虹亭",
        "author": "王琪",
        "content": "红桥跨浪二千尺，桥上危亭在水心。\n六月火云烧万里，夜来风细似秋深。",
        "dynasty": "宋",
        "collection_info": null
    },
    {
        "title": "题招隠寺",
        "author": "王琪",
        "content": "苍崖何蟠回，尝为隠君宅。\n孰谓人琴亡，松风正萧瑟。\n花闲雪英舞，鹿去岩泉冽。\n经声草堂迥，天香中夜发。\n月落山气深，清猿啸亦绝。\n如何人外迹，轻为世网别。",
        "dynasty": "宋",
        "collection_info": null
    },
    {
        "title": "绝句  其一",
        "author": "王琪",
        "content": "香溪春老误寻芳，只有愁云映夕阳。\n今日重来已如此，何须更问海生桑。",
        "dynasty": "宋",
        "collection_info": null
    },
    {
        "title": "绝句  其二",
        "author": "王琪",
        "content": "正月初弦二月赊，小园春事已如麻。\n强夸力健因移石，不减公忙为种花。",
        "dynasty": "宋",
        "collection_info": null
    },
    {
        "title": "暮春游小园",
        "author": "王琪",
        "content": "一丛梅粉褪残妆，涂抹新红上海棠。\n开到荼䕷花事了，丝丝天棘出莓墙。",
        "dynasty": "宋",
        "collection_info": null
    },
    {
        "title": "句  其一",
        "author": "王琪",
        "content": "春风吹孤云。",
        "dynasty": "宋",
        "collection_info": null
    },
    {
        "title": "句  其二",
        "author": "王琪",
        "content": "万壑松声山雨过，一川花气水风生。",
        "dynasty": "宋",
        "collection_info": null
    },
    {
        "title": "句  其三",
        "author": "王琪",
        "content": "烟径掠花飞远远，晓窗惊梦语匆匆。",
        "dynasty": "宋",
        "collection_info": null
    },
    {
        "title": "句  其四",
        "author": "王琪",
        "content": "陇雁半惊天在水，征人相顾月如霜。",
        "dynasty": "宋",
        "collection_info": null
    },
    {
        "title": "句  其五",
        "author": "王琪",
        "content": "蜀江雪浪来天际，一派泉舂宝钗碎。",
        "dynasty": "宋",
        "collection_info": null
    },
    {
        "title": "句  其六",
        "author": "王琪",
        "content": "结伴不禁鸳瓦冷，羞明常怯玉鈎斜。",
        "dynasty": "宋",
        "collection_info": null
    },
    {
        "title": "句  其七",
        "author": "王琪",
        "content": "张亢触墙成八字。",
        "dynasty": "宋",
        "collection_info": null
    },
    {
        "title": "句  其八",
        "author": "王琪",
        "content": "疾风甚雨青春老，瘦马疲牛绿野深。",
        "dynasty": "宋",
        "collection_info": null
    },
    {
        "title": "句  其九",
        "author": "王琪",
        "content": "谁将水调歌秋雁，不遣君王待曲终。",
        "dynasty": "宋",
        "collection_info": null
    },
    {
        "title": "句  其一○",
        "author": "王琪",
        "content": "蚕寒冰茧瘦，蜂老露房欹。",
        "dynasty": "宋",
        "collection_info": null
    },
    {
        "title": "句  其一一",
        "author": "王琪",
        "content": "鱼寒不食清池钓，鹭静频惊小阁棋。",
        "dynasty": "宋",
        "collection_info": null
    },
    {
        "title": "句  其一二",
        "author": "王琪",
        "content": "露槿东西照，风荷向背愁。",
        "dynasty": "宋",
        "collection_info": null
    },
    {
        "title": "句  其一三",
        "author": "王琪",
        "content": "凉吹易成团扇恨，夕阳偏结小窗愁。",
        "dynasty": "宋",
        "collection_info": null
    },
    {
        "title": "句  其一四",
        "author": "王琪",
        "content": "山花冷隔何堪折，一曲红梅字字香。",
        "dynasty": "宋",
        "collection_info": null
    },
    {
        "title": "句  其一五",
        "author": "王琪",
        "content": "鱼上晚潮沙市合，鸦啼寒树石城昏。",
        "dynasty": "宋",
        "collection_info": null
    },
    {
        "title": "句  其一六",
        "author": "王琪",
        "content": "枫迷楚客伤春野，山晦荆王梦雨天。",
        "dynasty": "宋",
        "collection_info": null
    },
    {
        "title": "句",
        "author": "李虞卿",
        "content": "上岭浑如鱼贯柳，下山恰似雁排空。",
        "dynasty": "宋",
        "collection_info": null
    },
    {
        "title": "到州有感呈通判",
        "author": "周洙",
        "content": "白云深处双轮过，红旆丛中五马来。\n父子华颠忻会聚，簪裾青眼喜游陪。\n趋庭日有朱衣戏，从此无心诧老莱。",
        "dynasty": "宋",
        "collection_info": null
    },
    {
        "title": "句",
        "author": "周洙",
        "content": "凭君点数西南景，枕上观山有几州。",
        "dynasty": "宋",
        "collection_info": null
    },
    {
        "title": "句",
        "author": "王益",
        "content": "不逢星汉使，谁识是灵槎。",
        "dynasty": "宋",
        "collection_info": null
    },
    {
        "title": "题天章寺",
        "author": "孙沔",
        "content": "茂林修竹碧溪头，梵宇深沈锁翠帱。\n从此崇山频企望，朝阳高处有松楸。",
        "dynasty": "宋",
        "collection_info": null
    },
    {
        "title": "题子陵钓台  其一",
        "author": "孙沔",
        "content": "旧交为帝不能邀，百尺双台照暮涛。\n逸迹已将山共永，清名仍与月争高。\n鲁连解难终辞禄，龙伯持倾只钓鳌。\n列传古碑言未尽，一滩风竹自萧骚。",
        "dynasty": "宋",
        "collection_info": null
    },
    {
        "title": "题子陵钓台  其二",
        "author": "孙沔",
        "content": "中兴曾作故人看，抗节唯怜七里滩。\n枯枿卧沙疑野艇，丛篁生岸忆长竿。\n天边旧迹星辰动，江上余基水石寒。\n应笑渭滨周吕望，白头因猎从和銮。",
        "dynasty": "宋",
        "collection_info": null
    },
    {
        "title": "酬答王仲仪龙图",
        "author": "孙沔",
        "content": "海东霜隼品仍多，万里秋天数刻过。\n狡兔积年安茂草，弋人终日望沧波。\n青鵁独击归林麓，皁颊羣飞入网罗。\n为谢文登贤太守，求方逐恶意如何。",
        "dynasty": "宋",
        "collection_info": null
    },
    {
        "title": "句",
        "author": "孙沔",
        "content": "新治甬上居，闲逸安暮齿。",
        "dynasty": "宋",
        "collection_info": null
    },
    {
        "title": "南园",
        "author": "周元明",
        "content": "熳烂花时锦绣张，无端下马繫垂杨。\n山亭水阁笙歌地，合与行人作醉乡。",
        "dynasty": "宋",
        "collection_info": null
    },
    {
        "title": "送程给事知越州",
        "author": "李柬之",
        "content": "文行学曾颜，才名孰可攀。\n仁风清郡国，和气满江山。\n暂抑提雄漕，行当簉近班。\n须知揽辔暇，大智养闲闲。",
        "dynasty": "宋",
        "collection_info": null
    },
    {
        "title": "句  其一",
        "author": "李柬之",
        "content": "莫教独欠赤松游。",
        "dynasty": "宋",
        "collection_info": null
    },
    {
        "title": "句  其二",
        "author": "李柬之",
        "content": "下客抛官独自回。",
        "dynasty": "宋",
        "collection_info": null
    },
    {
        "title": "老苏先生挽词  其一",
        "author": "赵概",
        "content": "称味栾城旧，潜光谷口栖。\n雄文联组绣，高论吐虹霓。\n遽忽悲丹旐，无因祀碧鸡。\n徒嗟太丘德，位不至公圭。",
        "dynasty": "宋",
        "collection_info": null
    },
    {
        "title": "老苏先生挽词  其二",
        "author": "赵概",
        "content": "侍从推词伯，君王问子虚。\n早通金匮学，晚就曲台书。\n露泣时难驻，琴亡韵亦疏。\n臧孙知有后，里闬待高车。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "赵概",
        "content": "建剎存真意，崇台表大因。\n中藏般若偈，外护赤城神。\n花雨长霏昼，松风自扫尘。\n媿心同范宁，莲社阻相亲。",
        "dynasty": "宋",
        "collection_info": null
    },
    {
        "title": "来燕堂联句",
        "author": "赵概",
        "content": "贤侯谢郡归，从游乐吾党。\n林泉富余地，卜筑疏陈莽。\n是时春正中，来燕音下上。\n若贺大厦成，喜留众宾赏。\n得名因笑谈，挥墨粲题榜。\n所夸贤豪盛，岂止池榭广。\n人心乐且閒，鸟意颉而颃。\n吟罇敞花轩，醉枕酣风幌。\n轻云薄藻栋，初日丽珠网。\n红袂生暗香，清弦泛余响。\n林深隠飞盖，岸曲迟去桨。\n波光栏槛明，竹气衣巾爽。\n虚容凉樾入，影与文涟荡。\n晨飈转绿蕙，夕雨滋膏壤。\n嘉辰喜盍朋，命驾期屡往。\n觞咏陶淑真，世俗岂吾仿。\n得以为胜游，萧然散烦想。\n公子固好士，世德復可像。\n今此大基构，不图专奉养。\n美哉风流存，来叶足师仰。",
        "dynasty": "宋",
        "collection_info": null
    },
    {
        "title": "句",
        "author": "赵概",
        "content": "滁水西偏郡，丰山北际楼。",
        "dynasty": "宋",
        "collection_info": null
    },
    {
        "title": "廪江",
        "author": "詹先野",
        "content": "武夷溪九曲，曲曲可垂鈎。\n自得溪山乐，何须公与侯。",
        "dynasty": "宋",
        "collection_info": null
    },
    {
        "title": "正月望夕供养大阿罗汉画像作",
        "author": "宋庠",
        "content": "端月戒熙阳，望舒秀圆极。\n洗心乘佳节，瞻像洗慈德。\n穆穆屋漏尊，虚堂与神寂。\n绘境纷自奇，法性非所得。\n人貌含天虚，彷佛若真觌。\n示现随三界，精感超六识。\n华灯列清场，宝炷熏梵席。\n妙意随春融，疑怀逐冰释。\n欲讚已忘言，拳拳自终夕。",
        "dynasty": "宋",
        "collection_info": null
    },
    {
        "title": "啸台",
        "author": "宋庠",
        "content": "孤壁横天畿，岿然袤寻丈。\n恭承晋高士，尝此摅遐想。\n临风挹胜轨，意若无今曩。\n当涂昔战龙，典午方构象。\n忠贤履危运，鳞羽婴密网。\n烈烈炽邦刑，耽耽翦人望。\n嵇吕膏碪斧，涛舒受羁鞅。\n先生机且神，妙用包羣枉。\n兀尔谢将迎，隤然寄昏放。\n礼法虽我雠，智恬非外奬。\n恻怆广武游，留连步兵酿。\n朅来桑梓国，凭高念长往。\n舒啸万籁先，浮精九皇上。\n归禽宛颈还，秣驷临刍仰。\n当日天地心，寥寥共悲壮。\n咄嗟涉千祀，隠轸存遗壤。\n临岸知是非，俎豆犹彷像。\n我来一倾耳，城隅断余响。\n枭鹗愁空林，狐狸语平莽。\n高韵邈已徂，清铭復谁赏。\n尝闻史氏传，涂穷辄怊怅。\n正人与直辔，何代非流荡。\n淳风日已微，投辞谢精爽。",
        "dynasty": "宋",
        "collection_info": null
    },
    {
        "title": "入谒马上作",
        "author": "宋庠",
        "content": "残月冬鼓喧，中衢幰轮鹜。\n九关忽洞闢，万盖黕云布。\n烛乱建章星，尘迷华阴雾。\n车幅避鸣驺，銮音听朝御。\n嗟予亦何为，簉此珍羣羽。\n野鹤载轩愁，狂狙裹衣怒。\n肃穆未央朝，蹒跚寿陵步。\n人生固有志，躁静各成趣。\n生当伏农畎，乃尔污贤路。\n峨弁束蓬颠，吞腥满饥嗉。\n乐育过阿陵，增裨乏尘露。\n徒怀一割志，但恐流芳暮。\n且復竢逡巡，南山有场圃。",
        "dynasty": "宋",
        "collection_info": null
    },
    {
        "title": "习彦威",
        "author": "宋庠",
        "content": "四海习彦威，英英出江汉。\n高韵凌风翔，雕文夺星烂。\n感激阳秋辞，姦雄非所惮。\n蜀弱自为正，曹强乃名乱。\n阴忤柄臣意，飘然去恩馆。\n驱车自北门，四顾兴长叹。\n终焉谢病免，犹得为人半。\n缅矣身后名，临风寄悽惋。",
        "dynasty": "宋",
        "collection_info": null
    },
    {
        "title": "有邑子夜宿话余先畴芜废",
        "author": "宋庠",
        "content": "临邛久倦客，彭泽赋归来。\n念我何为者，趣时良殆哉。\n一身仕东观，三载寄灵台。\n望见故乡树，频更缇管灰。\n晓车愁蹇蹇，春耜负莓莓。\n虚名自缰锁，丰壤成污莱。\n目想社枌老，心知门柳摧。\n神阡迷马鬣，柏表被狸灾。\n一闻里人语，夜静成多怀。\n他日还燕泣，前忧成误哀。",
        "dynasty": "宋",
        "collection_info": null
    },
    {
        "title": "留别知郡职方杨员外",
        "author": "宋庠",
        "content": "予本草茅士，世无钟鼎荣。\n在昔未胜冠，先畴弓冶倾。\n茹荼滨十死，属纩存微生。\n分遂宁牛饭，谁希庄雁鸣。\n龙具泣妻子，练裙悲弟兄。\n慈诲断轲织，遗书开晏楹。\n感激侏儒饱，呻吟裘氏声。\n下武纂丕构，协风翔四瀛。\n纷驰贲丘帛，高竖当衢旌。\n鸾翮不暇戢，骥材方自呈。\n车徒首燕路，冠盖溢秦京。\n文章赵元叔，唇舌娄君卿。\n列邸曳裙入，羣公交币迎。\n仆尝不自料，奋迹希时英。\n弟子许都养，词人嗤老伧。\n一旦褐衣召，千惭昆玉名。\n安知轼蛙贱，但觉轩鸿轻。\n初命六百石，关掌列侯城。\n居然懵操决，无术裨澄清。\n天炎屡来集，冤狱纷以盈。\n诮让使台檄，流离民屋征。\n结课谅无最，黜幽兹有萌。\n晚遘金闺彦，传瑞提千兵。\n为僚笃古义，赏善多新评。\n坐则席函丈，出则车连衡。\n高论天人际，细略米盐争。\n愚虑或窥管，嘉言兹报琼。\n赏音非易遇，旷古难为并。\n严惠不世出，萧朱犹害成。\n何言末路日，独契后凋情。\n累洽帝图盛，思皇贤路平。\n愿言寄君子，始终同所营。",
        "dynasty": "宋",
        "collection_info": null
    },
    {
        "title": "献臣学士与余通书因成感咏",
        "author": "宋庠",
        "content": "夫君班扬俦，抱椠羣玉府。\n久读未见书，躬抽繫年谱。\n坠绪获先秦，亡篇出东鲁。\n上泝三皇坟，旁探百家语。\n怪牒汲郡来，幽经茂陵聚。\n英哲资缮藏，缇油尽刊补。\n蒸青劲竹残，削误规刀苦。\n种别踰九流，星罗轶千部。\n顾我寡见闻，蒙熏异伦伍。\n秘帙乐共披，譌文许交举。\n家㨭互纷纶，邮溪戏旁午。\n初无班嗣嗤，更免许慈拒。\n矧余羁官久，寂寞繄茅宇。\n礼乏赠酒瓻，疑增照觞怒。\n尚頼启新编，时时发聋瞽。",
        "dynasty": "宋",
        "collection_info": null
    },
    {
        "title": "左散骑常侍东海徐公",
        "author": "宋庠",
        "content": "徐公真丈夫，不独文章伯。\n江南兵未解，主忧臣惨戚。\n公愿纾其难，苦求使上国。\n庶获一言伸，少息苞茅责。\n其君惊且叹，执手涕沾臆。\n谓言知尔晚，何此忠义激。\n天子叱在殿，诮让雷霆赫。\n公亦从容对，曾不渝神色。\n仁者必有勇，斯亦古遗直。\n书大略其小，我有春秋癖。\n所以此诗中，不言公翰墨。\n庶警事君心，勉旃希令德。",
        "dynasty": "宋",
        "collection_info": null
    },
    {
        "title": "夏日晚出芙蓉堂",
        "author": "宋庠",
        "content": "哲匠昔缔构，文榱面清池。\n回环水光合，左右云容披。\n苍烟限垒断，空碧盈轩垂。\n蕙绿不待染，荷圆皆中规。\n戏鱼触新藻，幽鹭翘空坻。\n初笋半遗箨，残跗犹抱枝。\n我来冰未泮，倏此亘炎曦。\n节物一以换，余怀焉独怡。\n内惭固陋质，本乏廊庙姿。\n印绶纷璀错，旌旄森陆离。\n林狙裹华黻，野鹿骇金羁。\n负山力已竭，倾日心空疲。\n知此危殆辱，斯言非我欺。\n横琴不成调，慷慨念归期。",
        "dynasty": "宋",
        "collection_info": null
    },
    {
        "title": "秋晚禁庐独坐",
        "author": "宋庠",
        "content": "霜日薄西牖，境寂趣自閒。\n风篁宿天籁，海碧沈云山。\n宫树未全落，栖乌相与还。\n心疑蹈虚宇，迹乃尘清班。\n自顾丘壑志，何施轩冕颜。\n终当谢绯服，戢翼榆枋间。",
        "dynasty": "宋",
        "collection_info": null
    },
    {
        "title": "孔明",
        "author": "宋庠",
        "content": "汉家乱无象，贤才戢鳞翼。\n武侯霸王器，隆中事耕殖。\n堂堂刘豫州，介绍徐元直。\n一闻卧龙誉，三驾荒庐侧。\n士为知己用，陈辞薄霄极。\n说吴若转丸，抗魏犹卷席。\n谈笑驭关张，从容羁梁益。\n持邦二纪余，君臣绝纤隙。\n浮埃蔽穹壤，大节沦金石。\n梁甫不復闻，怀贤涕霑臆。",
        "dynasty": "宋",
        "collection_info": null
    },
    {
        "title": "筠亭",
        "author": "宋庠",
        "content": "岁晚檀栾姿，山中映孤宇。\n声繁天籁吟，影动仙幢舞。\n即境是真如，黄花间幽圃。",
        "dynasty": "宋",
        "collection_info": null
    },
    {
        "title": "尝假马于亲旧不获因感而成咏",
        "author": "宋庠",
        "content": "东方昔借车，尼父尝假盖。\n一马兹不全，夷涂出如阂。\n人无托乘宠，朝罕均茵载。\n策足本乏谋，临风嗟有待。\n京洛富华厩，权奇出青海。\n翩翩陌上郎，灭没争星迈。\n珂音杂鸾响，鞯势动霞綵。\n东郭独何为，徒行履将败。",
        "dynasty": "宋",
        "collection_info": null
    },
    {
        "title": "谷城主簿王崇者少得养生禅寂之道中年弃官入汉阴武当之间邈与世绝又有吴人山者自远携母与王同隠时余方贫病慨然慕之因为诗代书以寄二子且托王寻耕钓之地相与迩者并以叙怀云",
        "author": "宋庠",
        "content": "余本丘壑人，失计蹈尘网。\n轩冕忽缰锁，风波若流荡。\n高羽颠宏罗，奔骖偾归鞅。\n众僞缘境滋，千忧共身长。\n进乏汗马劳，居畏濡鹈赏。\n力命频遘迍，幽忧思独往。\n闻君集汉阴，遁世久忘象。\n因溜为鸣琴，凭岩作烟幌。\n復有延陵季，亦善南趎养。\n筑宇近亲仁，耕田或歌壤。\n且言挂瓢处，一径扪萝上。\n杳若御风游，萧萧骨毛爽。\n芝朮纷异苗，麏鼯结幽响。\n老木森千寻，丹藤垂百丈。\n洞谷答啸歌，云霞代邻党。\n咨予倦游者，缅邈期真赏。\n之子幸我怜，试烦翦幽莽。\n傥获蜗牛居，即谢海禽飨。\n时从渔父鱼，聊植仙人杖。\n渐脱区中缘，永託无生奬。",
        "dynasty": "宋",
        "collection_info": null
    },
    {
        "title": "和答李学士见寄长韵",
        "author": "宋庠",
        "content": "璇源多清派，兰谷无绝芳。\n之子相门裔，高才映周行。\n妙年弄文史，雅志含圭璋。\n中岁困官簿，铢两争低昂。\n一通金闺籍，荏苒潘鬓霜。\n剖符屡麾阮，执戟更疲扬。\n闻君近多暇，归偃三经堂。\n左右褫绅组，纵横罗巾箱。\n安驱仁义涂，弭节名声场。\n战酣道始胜，心泰无癯尪。\n壮思挟飞藻，诏我临霞章。\n我时坐铃阁，寂寞如禅房。\n开缄一快读，隽味腴且长。\n高义溢句流，清风随篇翔。\n感人不无意，在水河汤汤。\n吾匪辩音者，空冀怀仁藏。\n矧属岁躔暮，百卉皆芸黄。\n何以谢君子，松柏同苍苍。",
        "dynasty": "宋",
        "collection_info": null
    },
    {
        "title": "和答吴充学士见寄长韵",
        "author": "宋庠",
        "content": "多士秀王国，珍羣鹜天衢。\n其间延陵季，煜煜承华跗。\n盛藻班蔡流，芳年终贾徒。\n籤芸拥石室，札绨纷鸿都。\n刊僞富清暇，壮思弥天隅。\n投我尘外什，粲然风义俱。\n幽襟恣申咏，不觉颓阳乌。\n渴吻潄仙液，饥肠涵道腴。\n衰翁牵夙尚，骚雅尝驰驱。\n疲足道虽顿，流波心未渝。\n过门辄大嚼，临博犹狂呼。\n讵云获真赏，聊復惬所娱。\n矧繄绝唱赠，无胫来明珠。\n报之乏琼玖，宝玩徒区区。",
        "dynasty": "宋",
        "collection_info": null
    },
    {
        "title": "岁晚许昌城隅登楼作",
        "author": "宋庠",
        "content": "孤城何巑岏，西北有层构。\n我来一长眺，正迫岁阴候。\n严风挫万物，霜雪復交寇。\n冬日苦易颓，羲车剧驰骤。\n宵月不相让，空弦映矢彀。\n潦收陂面阔，木落山骨瘦。\n生平丘壑心，顾慕独延脰。\n箕峰紫氛结，颍濑琼波潄。\n想像逃名夫，幽居翳仙窦。\n愿言追遐踪，人间谢讥诟。",
        "dynasty": "宋",
        "collection_info": null
    },
    {
        "title": "天禧初侨寓安陆有宅一区尝于斋前手植橘树纔尺余许未几擢第随牒游方天圣庚午冬屏居畿邑守舍儿自安陆馈余丹橘一箧因曰此即斋前所植抚物怀旧悽然不平者久之因成感咏",
        "author": "宋庠",
        "content": "昔年封蘗栽，生意颇柔脆。\n今兹见丹实，落落如星丽。\n斯果号难成，常踰豫章岁。\n孤根何为者，尚记吾庐地。\n蔽芾讵因棠，连蜷乃同桂。\n厥包千里遥，守舍重缇惠。\n金颗照病眸，霜津益痟肺。\n却算去里年，十听秋鸿唳。\n无復陆绩怀，宁图李衡计。\n他时攀树悲，讵减金城涕。",
        "dynasty": "宋",
        "collection_info": null
    },
    {
        "title": "岁晏出沐感事内讼一首",
        "author": "宋庠",
        "content": "山海有完士，希世无良筹。\n偶穿东郭履，遂别野人舟。\n不耻篆刻赋，来肩英俊游。\n私智甚鳬短，尘容若鸱愁。\n备员太史氏，补属富民侯。\n姑学了官事，何尝分主忧。\n日贪斗食利，岁感星躔周。\n中都富才彦，方驾若龙虬。\n茂先善史汉，平津治春秋。\n高文用司马，格五宠虞丘。\n间阔路逢葛，缤纷人召邹。\n桑羊兴贾竖，安国出缧囚。\n汲郑贵交盛，徐陈英藻遒。\n况乃天下枢，雄雌来九州。\n衣冠径复道，鼓吹出长楸。\n席上万钱箸，桥边八列驺。\n雍容缓鲁玦，意气拂吴钩。\n咨予良不韪，瓴甓厕珠璆。\n吹竽昔已滥，在梁今可尤。\n台阁魏舒被，风霜苏季裘。\n有志谢轩鹤，无机防海鸥。\n恭竢杜陵课，诛茅归故畴。",
        "dynasty": "宋",
        "collection_info": null
    },
    {
        "title": "送上元勾簿吴昌卿",
        "author": "宋庠",
        "content": "长安冬鼓喧，里舍隙尘晓。\n有客驻歌骊，归途指江徼。\n晨庖爨苏冷，穷巷乡舆少。\n乃肯顾我庐，欢言復悲啸。\n悲啸诚易知，夫君韵经奇。\n才高洛阳贾，赋动楚湘纍。\n平昔应贤诏，览德扬英蕤。\n孚尹倾宝肆，沛艾络仙羁。\n献书北阙下，对策东堂垂。\n逢吉旦兼暮，谐音埙且箎。\n天官选初筮，黄绶聊藏器。\n三釜乐及亲，尺檄甘为吏。\n迩来预冬集，再调鬰奇意。\n羣公亟为言，力命乃相戾。\n奏牍辄报闻，官书责勤莅。\n簿领百里佐，风烟六朝地。\n销魂南浦行，拄颊西山气。\n君子永来誉，胜襟无累欷。\n行矣勿载譁，乡枌方省家。\n春桡碎溪月，晓帆弄江霞。\n长洲纷藉草，故树杂生花。\n予心若为处，岁晏竚疏麻。",
        "dynasty": "宋",
        "collection_info": null
    },
    {
        "title": "京师故僚以余退居近畿数赐存问因叙怀自感",
        "author": "宋庠",
        "content": "病余颇厌肉，欣得僧庐蔬。\n僧窗亦明洁，可以观我书。\n弟兄冷相对，因着柏酒醉。\n酹余欲拈笔，状乃尔狼狈。\n我老固有素，未至形苶具。\n其事故可知，宁復论年数。\n阿连吾语汝，我计当何取。\n学道既无成，何如事农圃。",
        "dynasty": "宋",
        "collection_info": null
    },
    {
        "title": "冬至摄事南郊斋宫感怀作",
        "author": "宋庠",
        "content": "履至谨冬祀，摄职叨上公。\n洗心奉明诫，祗宿城南宫。\n芳岁正遒莫，熙阳殊未融。\n西郊淡颓景，北牖来朔风。\n骛野骋归兽，缘云号征鸿。\n夕坐无晤言，情条结深衷。\n自抚韦布陋，奚堪廊庙崇。\n观瞻动众目，跼蹐愁我躬。\n自古经纬才，因势犹污隆。\n夔禹值虞奋，孔墨遭周穷。\n如何一介士，蔑着横草功。\n仰被天宇施，遂济人爵丰。\n较能劣涓𡏖，荷宠踰华嵩。\n物理自非是，神鉴安可蒙。\n区区谢病志，终冀回天聪。",
        "dynasty": "宋",
        "collection_info": null
    },
    {
        "title": "念衰二首  其一",
        "author": "宋庠",
        "content": "劲风吹北林，落叶舞南牖。\n岁序忽已高，峥嵘薄星斗。\n大化驱羣物，始终迭相授。\n羲和亦何为，挟日但西走。\n少壮驰目前，衰颓蹑人后。\n星星两霜鬓，伴我老成丑。\n学道苦嗟晚，扪心更余咎。\n兹意将奈何，投身就杯酒。",
        "dynasty": "宋",
        "collection_info": null
    },
    {
        "title": "念衰二首  其二",
        "author": "宋庠",
        "content": "衰容览青铜，寒光了无隠。\n照我颠上毛，星星罕余鬒。\n持此将奈何，岁月屡遒尽。\n少壮罕闻道，下士乃为哂。\n操绠遽汲深，持矛復夸楯。\n任重力疾颠，涂穷计方窘。\n上孤明主恩，下违昔贤准。\n忧悔从中来，老至非无眹。\n尚忝麾守尊，居惭政条敏。\n孤心企寒柏，万境付朝菌。\n往失奚足追，来戒或堪引。\n明发丘壑情，予将治归轸。",
        "dynasty": "宋",
        "collection_info": null
    },
    {
        "title": "湖山",
        "author": "宋庠",
        "content": "空水渺澄鲜，苍山復盘踞。\n沙草媚苔矶，云柯抱岩树。\n畸人兹与留，脱世如遗屦。",
        "dynasty": "宋",
        "collection_info": null
    },
    {
        "title": "登大明寺塔",
        "author": "宋庠",
        "content": "故岁摇落时，凭高望扬越。\n流光不我与，復此值凋节。\n孤塔踞层冈，仙盘涌㵳泬。\n病足攀危梯，寸晷或三歇。\n浩荡佛界宽，凌兢客心折。\n远岫几培塿，空江一明灭。\n海日栖檐题，霜风语铃舌。\n荒墟自今古，大块靡封埒。\n豁若酰覆开，醒如豆聪撤。\n哀哉人间世，小智互纷结。\n豕蝨论是非，蛮蜗定雄杰。\n伥伥百代俗，唧唧九流说。\n推致无穷中，秋毫共飘瞥。\n圣人小天下，乐意遗来哲。\n矧余蒙鄙姿，轻蹈荣利辙。\n溷浊六尘并，讙呶太和泄。\n薄言真境游，追悟生理缺。\n洗心刻来誓，回步惩曩跌。\n甘露多余滋，圣关有幽鐍。\n咄嗟朝市人，此路非尔蹑。",
        "dynasty": "宋",
        "collection_info": null
    },
    {
        "title": "哭公实学士",
        "author": "宋庠",
        "content": "高子北方士，才为国之华。\n灵襟绝尘藻，丽藻纷春葩。\n虽云服缰锁，高意笼青霞。\n子昔久蒙润，逢辰亨乃嘉。\n联飞奉台阁，相顾引龟緺。\n鲍叔不予怯，楚臣宁汝瑕。\n诏书频出沐，归辔屡回车。\n时过蒋生径，或诣子云家。\n柏将松并悦，人与室非遐。\n自谓百年分，风期何所嗟。\n君命良不淑，浮生兹有涯。\n沈疴犯霜露，幽谶发龙蛇。\n美志一朝尽，余哀千古赊。\n招魂知是否，生肘讵真耶。\n涂斤失郢匠，膝席夭长沙。\n青黄饰沟木，藩褥坠风花。\n世事一以谬，何言定隆窊。\n都门执讴绋，原路引哀笳。\n夕云旌外惨，春日冢头斜。\n自此掩瑶轸，其谁知伯牙。",
        "dynasty": "宋",
        "collection_info": null
    },
    {
        "title": "壬子岁四月甲申夜纪梦",
        "author": "宋庠",
        "content": "积雨暗长夜，山行经险巇。\n悲风撼林木，崖谷蔽参差。\n远闻豺虎号，鬼燐弄光辉。\n十步九失足，中心祗自持。\n所适既迢递，黾勉焉可为。\n道旁见明烛，抵宿依茅茨。\n开户念生客，喜逢主翁慈。\n暖汤趣妻子，然薪为更衣。\n艰难又奚怨，少息非所期。\n鸡鸣夜将旦，熟寐百无知。\n欣戚一以忘，何有安与危。\n生死宇宙内，旷怀亦如斯。\n聊纪梦中事，谁当赓我诗。",
        "dynasty": "宋",
        "collection_info": null
    },
    {
        "title": "过曹氏坟庵在灊皖间蜀僧修静自天柱退居于此",
        "author": "宋庠",
        "content": "出郭屏仆从，取径问樵牧。\n短松新被冈，青嶂远遮屋。\n鸡犬无四邻，日月自两毂。\n阿师厌机缘，脱迹谢尘俗。\n是心大圆明，一室了具足。\n汲泉烹细芽，支铛炊脱粟。\n默坐契从三，诸方付藏六。\n我来同友生，得饱径眠熟。\n稍为微风醒，已叹畏景促。\n买山知几时，所惜负松菊。",
        "dynasty": "宋",
        "collection_info": null
    },
    {
        "title": "水月",
        "author": "宋庠",
        "content": "湖上纤罗收，天边夕蟾映。\n皎洁银界宽，虚明佛心定。\n可爱不可持，干坤共孤影。",
        "dynasty": "宋",
        "collection_info": null
    },
    {
        "title": "余卧病畿邑御史王君假守潭楚道出于舍下特见存访且寻先子之旧钦承风仪因为诗抒感云",
        "author": "宋庠",
        "content": "病客卧穷里，衡扉掩残春。\n隳官道家藏，窜迹农廛民。\n朝罗噪饥雀，暮席流芳尘。\n尸居怳踰岁，踵息动弥旬。\n忽讶绛鞲隶，传呼越郊畛。\n蹀躞千余骑，雍容两朱轮。\n言是楚邦守，来过安邑贫。\n固宜辨贵弃，乃尔存艰辛。\n此道古为重，余风今已沦。\n物色认平素，载言接慇懃。\n始悟先子旧，早笃尝僚亲。\n孤心极摧橹，感涕浩盈巾。\n追念舞勺岁，已识栖鸾人。\n师筵奉函席，学舍操书筠。\n童牙自忘丑，诗钵或娱宾。\n公时摛句赏，谓是天麒麟。\n亲擘彩笺赠，勉我期日新。\n汝南丏题品，有道定人伦。\n自尔一暌剌，中年婴世纷。\n天圣绍休绪，顿网横无垠。\n鸾鹄不藏翼，虬蜗无遁鳞。\n余时滥隗始，骧首摩苍旻。\n司徒揖元叔，天子第平津。\n甲科廷尉属，再命宫坊臣。\n黄香入东观，贾谊过西秦。\n紬绎金匮室，珥彤瑶水滨。\n登瀛识褚马，颂汉希渊云。\n一朝泣风树，九死存余焄。\n中都索米后，老圃种瓜辰。\n惠然下车揖，高义倾前闻。\n却计髧髦日，二纪如逡巡。\n今形虽隠几，昔训尚铭绅。\n丈人笃求旧，偷俗将还淳。\n湘水澹苍野，衡峰凌紫氛。\n泽节首南夏，瑶魁瞻邃宸。\n恋阙魏公子，弔贤楚灵均。\n公怀佐时略，宜树光朝勋。\n奚为远问俗，惜此徒伤神。\n宣室懋清问，华光钦宝邻。\n行行爱玉体，趋节竚来臻。",
        "dynasty": "宋",
        "collection_info": null
    },
    {
        "title": "去年三月禊饮池上岁月易得忽復暮春因再宴僚属作",
        "author": "宋庠",
        "content": "前兹属元巳，置酒苍烟台。\n芳序忽復周，春风正徘徊。\n懽言速僚友，亟使具觥杯。\n长渠溢芳溜，列坐浮香来。\n灵嚣合众乐，隠若南山雷。\n舞袂纷杂袭，宾冠俨崔嵬。\n美人前为寿，颜色如琼瑰。\n况我千万日，行乐无疑猜。\n新歌袅天衢，兴视行云回。\n我时语四座，兹赏诚难哉。\n妙颜无再朱，白髮惟相催。\n跖蹻盈圣智，孔颜罹忧摧。\n区区百世后，美恶同尘灰。\n吾欲挈瑶斗，踞海为金罍。\n挹兹忘忧物，与尔同嘲谐。\n天地为一朝，长短何足哀。\n鲁阳久不作，白日任西颓。",
        "dynasty": "宋",
        "collection_info": null
    },
    {
        "title": "奉诏止雨宿斋建隆观",
        "author": "宋庠",
        "content": "汉家候神馆，奉诏穰沈灾。\n解缨就斋幕，恍若跻蓬莱。\n云罗絓朝舄，露掌承仙杯。\n众真拱象帝，宝宇正崔嵬。\n炉烟熏太虚，重阴为之开。\n单枕不成寐，俗魂自惊猜。\n心迷坐忘术，万虑无根来。\n天鸡殊未鸣，霜雁有余哀。\n借问麋鹿姿，云胡尘国台。\n构极谢隆栋，裨山劣纤埃。\n上惭稷契名，下愧丙魏才。\n惟余止足戒，临路空徘徊。",
        "dynasty": "宋",
        "collection_info": null
    },
    {
        "title": "念古",
        "author": "宋庠",
        "content": "贤哉邴曼容，出处知所据。\n官余六百石，辄自移疾去。\n富贵非不怀，殆辱亦先虑。\n嗟我材下中，叨恩最蕃庶。\n尧庭纳言职，轩野方明御。\n服衮作槐班，曳履南宫署。\n虽经斥免诮，尚玷高华处。\n徒有守直弦，何能借前箸。\n愚甘六马对，谗恨三物诅。\n年来感衰疾，倦鸟思返翥。\n抗心望先哲，俯首惭昔誉。\n西景尚可收，归辕未云遽。\n傥以人望人，期君或吾恕。",
        "dynasty": "宋",
        "collection_info": null
    },
    {
        "title": "己巳岁除夜有感",
        "author": "宋庠",
        "content": "明晦互推斥，中都芳岁阑。\n星迴迫旧次，籥暖送余寒。\n来辰茧有绪，去境环无端。\n天运故相易，人心那独安。\n怀此不能寐，揽衣强盘桓。\n疏恐缓余带，危惕整尘冠。\n耿耿烛焰直，凄凄霜气酸。\n城头陨高木，庭下败丛兰。\n抚臆累新欷，掩觞沈故懽。\n况乃蹈世网，虚名争控抟。\n挟册滥书府，振缨玷王官。\n东序罗圭瑞，西雍集鹓鸾。\n昏瞳眩宝肆，短翼厕仙翰。\n纵尔值藏疾，何容久素餐。\n泛泛骚客鳬，坎坎诗人檀。\n宁无要路津，所畏在蹒跚。\n枳棘附骥尾，纬萧戏龙蟠。\n寄语拙艰者，无竢学邯郸。",
        "dynasty": "宋",
        "collection_info": null
    },
    {
        "title": "王粲",
        "author": "宋庠",
        "content": "秦川贵公子，避地来荆州。\n流离世道丧，简脱天姿遒。\n岁时不我与，假日赋销忧。\n妍辞缛非雾，逸韵锵鸣球。\n曹师下南服，置酒临沧洲。\n慷慨前为寿，高谭王霸筹。\n归来奉丞相，摄组登华辀。\n独步今已矣，空余清汉流。",
        "dynasty": "宋",
        "collection_info": null
    },
    {
        "title": "汉将三首  其一",
        "author": "宋庠",
        "content": "汉家开绝域，日夕羽书闻。\n朝那杀都尉，北地败将军。\n沙明疑昼雪，气黑似秋云。\n片月就城偃，长蛇随阵分。\n冰藏马窟路，血沫剑星文。\n直置鸿毛命，聊图麟阁勋。",
        "dynasty": "宋",
        "collection_info": null
    },
    {
        "title": "汉将三首  其二",
        "author": "宋庠",
        "content": "频年随校尉，晚节事轻车。\n瞻烽数奔命，辞第讵为家。\n轻赍绝瀚海，间道袭昆邪。\n双鞬朝负羽，三鼜夜鸣笳。\n金痍先雨觉，蓬鬓后霜华。\n如何差六级，遽使抱长嗟。",
        "dynasty": "宋",
        "collection_info": null
    },
    {
        "title": "汉将三首  其三",
        "author": "宋庠",
        "content": "薄伐乃中谋，和亲非上策。\n匈奴负汉恩，男儿喜边檄。\n故岁出定襄，今年救张掖。\n沙平落日黄，月迥遥峰白。\n急击右地兵，连俘月支馘。\n幕府省文书，家人非尺籍。\n夜拔五岭旗，晨追六骡迹。\n陛下焚谤书，孤臣勒燕石。",
        "dynasty": "宋",
        "collection_info": null
    },
    {
        "title": "雨夜秋兴示仲氏子京",
        "author": "宋庠",
        "content": "秋律荡华序，浓云生夕阴。\n羣芳伴雨泣，百窍随风吟。\n衰萤灭遥径，倦翼翔故林。\n暗隙湿已逗，孤灯青欲沈。\n愁人此遥夜，万虑集幽衿。\n欢绪未盈尺，忧端已越寻。\n借问所以然，出处谬素心。\n家世本丘壑，才具非璆琳。\n灵根夙已殒，野服良所钦。\n搴芝幽涧畔，擉鳖故溪浔。\n擉尔滥官牒，今焉旅华簪。\n兄弟见羁鞅，交朋頼幽箴。\n尔讲坏壁简，我攀羣玉岑。\n严枚交逸藻，潘陆嗣清音。\n羣才方构厦，短绠徒汲深。\n狂迷顿缨鹿，踉跄乘轩禽。\n归来翳编翟，况乃贯愁霖。\n求薪动踰桂，鬻赋靡酬金。\n原病固为累，朔饥非所任。\n犹欣共姜被，岁宴乐愔愔。",
        "dynasty": "宋",
        "collection_info": null
    },
    {
        "title": "寄题职方周员外庐山笑台",
        "author": "宋庠",
        "content": "周郎有旧隠，远在南山陲。\n一笑偶为乐，九层遂成基。\n旁连醉令石，却眺社僧碑。\n地远云物秀，岩深松桂滋。\n当时骛高兴，益友相攀追。\n乐圣自鼓腹，谈经亦轩眉。\n风猿助清啸，谷鸟参朋嬉。\n忽引朝闺籍，久乖林下期。\n头白二千石，高盖復来思。\n活活弄新溜，苍苍援故枝。\n虽云未投绂，良足纾烦疲。\n余怀本丘壑，世路方馽羁。\n愿言独往客，缅邈心空驰。\n税驾或未晚，从君歌紫芝。",
        "dynasty": "宋",
        "collection_info": null
    },
    {
        "title": "岁暮北亭怀子京宛丘二首  其一",
        "author": "宋庠",
        "content": "岁晏坐孤壁，心驰千里余。\n何言共被乐，方叹专城居。\n野阔江海漫，风高天地虚。\n愿言逐归鸟，无翼将焉如。",
        "dynasty": "宋",
        "collection_info": null
    },
    {
        "title": "岁暮北亭怀子京宛丘二首  其二",
        "author": "宋庠",
        "content": "摇落江都城，风尘宛丘道。\n天涯遥相望，离思何草草。\n迴泽腾麏䴥，沧洲叫鳬鸨。\n星岁日云徂，在原叹方浩。",
        "dynasty": "宋",
        "collection_info": null
    },
    {
        "title": "游山简习池",
        "author": "宋庠",
        "content": "昔日白接䍦，时时诣诸习。\n累榭今已颓，清池尚堪挹。\n遥源乳窦响，败防流沙急。\n况復兰蕙时，幽香远相袭。",
        "dynasty": "宋",
        "collection_info": null
    },
    {
        "title": "鱼梁",
        "author": "宋庠",
        "content": "八月霜潦收，江槎绝烟渚。\n竹落如网裁，渊鳞剧云聚。\n鹥鸟争食飞，儿童荷叉语。\n去乙鳊项肥，吴羹免轑釜。",
        "dynasty": "宋",
        "collection_info": null
    },
    {
        "title": "正月望夜闻影灯之盛斋中孤坐因写所怀",
        "author": "宋庠",
        "content": "汉家太一昏祠日，宝炬神灯徧京室。\n仁寿先从殿裏开，纤阿正傍楼前出。\n传闻陌上乐康年，宝骑如龙人若仙。\n骖驔始见斗城曲，烂熳还逢星汉边。\n妍歌巧笑竞赓续，万状晶荧夺人目。\n洛桥罗韈自生尘，楚国香缨不藏烛。\n五侯四姓共豪华，况乃经过赵李家。\n迷路非关武陵水，添妆祗为寿阳花。\n九门启钥光如昼，若箇游人不回首。\n春宵病客独无悰，挟册焚香坐虚牖。\n坐久更阑可奈何，着书自古穷愁多。\n钟磬笙竽尽邻里，谁能载酒来相过。",
        "dynasty": "宋",
        "collection_info": null
    },
    {
        "title": "吴侍郎生朝",
        "author": "宋庠",
        "content": "朝端旧记生贤日，使节临门恩有秩。\n诏书感会形温辞，宴品丰华动私室。\n降崧孕昴诚不诬，史简诗絃互褒述。\n贤人挹道随污隆，忽向西台就安逸。\n门弧纪旦还復周，瑞霰连天芳岁遒。\n埙音箎曲会中坐，兰丛玉树来西州。\n称觞献寿私庭裏，别得人生行乐意。\n贰官礼乐春闱卿，托蹟逍遥漆园吏。\n病尹论交情最深，因声附祝成孤吟。\n愿将明哲保身智，遗我摧颓知止心。",
        "dynasty": "宋",
        "collection_info": null
    },
    {
        "title": "玉宸殿并三枝牡丹歌",
        "author": "宋庠",
        "content": "中天帝圃蕃英蕤，氤氲嘉祥凝朝曦。\n竹间芳种易封殖，迭萼三葩同茂枝。\n庆云景宿共灵意，鸿英託寓兹为美。\n华夷面内始并柯，慈孝欢心遂联蘤。\n云旗羽葆驻天临，玩此能无悦圣心。\n幽香自逐德馨远，丽色更缘眉彩深。\n因生轶草兼平露，荐祉神庭幸同侣。\n盛开已被帝琴风，纵落犹成佛天雨。",
        "dynasty": "宋",
        "collection_info": null
    },
    {
        "title": "安福殿千叶双头并枝白牡丹歌",
        "author": "宋庠",
        "content": "三月春风满瑶水，珍丛瑞薄纷难纪。\n皭若兹花四照中，扬蕤独茂千龄祉。\n千龄丕应在重葩，双吐琼房彰协华。\n秀跗即镂平台雪，宝艳宁争台岭霞。\n球栏黼幄遥相映，姑射仙姿玉虚境。\n结根已近尧蓂阶，借媚非关汉莲井。\n天襟多豫玩羣芳，彼美幽姿首效祥。\n都缘剩沐太和润，况自频分私照光。\n凭休託粹成奇质，一卉时来遂逢吉。\n愿将药品志佳名，永续芝房腾茂实。",
        "dynasty": "宋",
        "collection_info": null
    },
    {
        "title": "感花",
        "author": "宋庠",
        "content": "前日来攀小园树，枝头蓓蕾无万数。\n今朝置酒来赏花，已有残英伴飞絮。\n春花如此将奈何，白日虽迟终不住。\n鶑歌蝶舞两矜春，见我长嗟亦飞去。",
        "dynasty": "宋",
        "collection_info": null
    },
    {
        "title": "南禅院",
        "author": "宋庠",
        "content": "王舍多幽剎，林居访凈人。\n旁行经叶古，宝色梵天春。\n风阁铃如语，烟溪树胜轮。\n道场聊抖擞，认得客衣尘。",
        "dynasty": "宋",
        "collection_info": null
    },
    {
        "title": "和杨学士和答中丞晏尚书西园玩菊",
        "author": "宋庠",
        "content": "憭栗众芳歇，金英无与俦。\n香疑饮潭日，欢似漉巾秋。\n润蘤霜华入，熏丛野色留。\n郢兰休自咤，冰玉此赓酬。",
        "dynasty": "宋",
        "collection_info": null
    },
    {
        "title": "春夕闻雁",
        "author": "宋庠",
        "content": "春夕坐神皋，天长北雁号。\n来思繫书足，去羡顺风毛。\n瑞鹄天渊暖，啼乌禁树高。\n夫君自江海，避弋莫为劳。",
        "dynasty": "宋",
        "collection_info": null
    },
    {
        "title": "马上见梅花初发",
        "author": "宋庠",
        "content": "瞥见江南树，繁英照苑墙。\n无双春外色，第一腊前香。\n云叶遥惊目，琼枝昔断肠。\n莫吹羌坞笛，容易损孤芳。",
        "dynasty": "宋",
        "collection_info": null
    },
    {
        "title": "西陂",
        "author": "宋庠",
        "content": "岁晏西陂好，澄波共夕阳。\n戏鱼来有晕，惊鹜去无行。\n荇叶疏犹碧，兰苕老更香。\n裴回归鞅晚，併为似沧浪。",
        "dynasty": "宋",
        "collection_info": null
    },
    {
        "title": "新月",
        "author": "宋庠",
        "content": "稍傍夕楼明，娟娟底有情。\n眉纤斗蛾出，钩曲误鱼惊。\n欲暗犹衔岫，将斜更上楹。\n刀头君自晚，莫枉桂初生。",
        "dynasty": "宋",
        "collection_info": null
    },
    {
        "title": "过璨师房",
        "author": "宋庠",
        "content": "病客尘缨外，幽斋法境中。\n庭喧施鸟食，坐拂去花风。\n茗溜沈瓯绿，檀烟入篆红。\n忘言一相对，何处妄求空。",
        "dynasty": "宋",
        "collection_info": null
    },
    {
        "title": "送外门朱秀才见访都下却归安陆旧隠",
        "author": "宋庠",
        "content": "白髮游梁晚，青山念楚归。\n魂销虽得别，战胜却成肥。\n障日都门盖，迎烟磵路衣。\n试寻南圃树，今长几多围。",
        "dynasty": "宋",
        "collection_info": null
    },
    {
        "title": "次韵和吴侍郎谢王陕州寄酒",
        "author": "宋庠",
        "content": "遥闻斋酎絜，来佐客觞酣。\n棠野歌新续，兵厨兴旧谙。\n竹供醅上色，兰献液中甘。\n欲识西台胜，厌厌夜雪庵。",
        "dynasty": "宋",
        "collection_info": null
    },
    {
        "title": "建隆寺北池亭",
        "author": "宋庠",
        "content": "宝剎开初地，沧浪绕故城。\n芰莲俱野色，鳬鸨各秋声。\n岸阔烟无着，窗虚日易明。\n归骖谁讶久，正为濯尘缨。",
        "dynasty": "宋",
        "collection_info": null
    },
    {
        "title": "前岁春仆与献臣同饯常山公于苑西曾未再朞已均师门之痛兼承即日亲奉攒涂追往悼今哽涕无已因成短诗抒感谅心契之同戚也",
        "author": "宋庠",
        "content": "昔岁西郊饯，曾瞻出守麾。\n今年东第哭，便嘆哲人萎。\n辰巳空成谶，膏肓不遇医。\n诘朝闻衮敛，心折寝门悲。",
        "dynasty": "宋",
        "collection_info": null
    },
    {
        "title": "赠兵部尚书鲁肃简公挽词三首  其一",
        "author": "宋庠",
        "content": "应运推邦直，乘时讲化源。\n不冠尝可奏，问树本无言。\n亮节裨初载，清风裕后昆。\n忽嗟梁木坏，褒册贲忠魂。",
        "dynasty": "宋",
        "collection_info": null
    },
    {
        "title": "赠兵部尚书鲁肃简公挽词三首  其二",
        "author": "宋庠",
        "content": "昔事重明邸，俄陶万物钧。\n专怀长孺直，终损武侯神。\n舟壑先成夜，桃蹊遂不春。\n惟余丽牲刻，终古志名臣。",
        "dynasty": "宋",
        "collection_info": null
    },
    {
        "title": "赠兵部尚书鲁肃简公挽词三首  其三",
        "author": "宋庠",
        "content": "伟望岩岩峻，忠言谔谔昌。\n门无谢恩客，帷有献书囊。\n王骏封侯晚，臧孙树德长。\n都门萧鼓发，行路泣云亡。",
        "dynasty": "宋",
        "collection_info": null
    },
    {
        "title": "送黄昱赴太平州理掾",
        "author": "宋庠",
        "content": "闽录家声茂，唐铨吏格平。\n新资掾三语，旧榜佛千名。\n月苦乡魂极，春寒酒意轻。\n高材难偶俗，慎勿对参卿。",
        "dynasty": "宋",
        "collection_info": null
    },
    {
        "title": "送比部马员外二浙提点刑狱",
        "author": "宋庠",
        "content": "西汉为郎选，南方奉使才。\n书随星火落，帆拂斗牛开。\n束笴闻民悦，丹毫绝吏猜。\n奈矜持节重，无客对衔杯。",
        "dynasty": "宋",
        "collection_info": null
    },
    {
        "title": "秋日小雨后作",
        "author": "宋庠",
        "content": "晚陌收残雨，高轩冒夕霏。\n风干移旧响，月破隠空围。\n败叶相将舞，寒云不肯飞。\n兴无潘掾笔，何术写心微。",
        "dynasty": "宋",
        "collection_info": null
    },
    {
        "title": "送英州理掾朱舅",
        "author": "宋庠",
        "content": "远补参卿掾，来过乞墅甥。\n秋悲先雁引，晓涕伴参横。\n薏子期蠲疾，梅花幸寄声。\n片言无异俗，阴德在乡闳。",
        "dynasty": "宋",
        "collection_info": null
    },
    {
        "title": "送从兄秘校咸赴衢州都掾",
        "author": "宋庠",
        "content": "倦客睢园远，迎家越绝长。\n聊甘督罚掾，羞比入赀郎。\n汗竹书縢密，炊菰宴具香。\n兰台英藻盛，方信乃宗彊。",
        "dynasty": "宋",
        "collection_info": null
    },
    {
        "title": "送宗弟秘校壬赴建州理掾",
        "author": "宋庠",
        "content": "补吏唐资浅，游方汉牒遥。\n贪荣亲及禄，讵悔俊沈僚。\n葛咏同根庇，松期晚岁凋。\n曾孙柔俗美，前识缿筩销。",
        "dynasty": "宋",
        "collection_info": null
    },
    {
        "title": "相州春日",
        "author": "宋庠",
        "content": "北土无繁卉，空亭有暝阴。\n狂飞憎野絮，多舌恨春禽。\n地燥山如朽，池寒水不深。\n生平箕颍志，轩冕独何心。",
        "dynasty": "宋",
        "collection_info": null
    },
    {
        "title": "送太常王素博士许昌通理",
        "author": "宋庠",
        "content": "连佐陪京郡，愁衔出祖杯。\n新曹抛野蕝，旧第老公槐。\n府檄迎车远，戎牙宴豆开。\n遥知倾坐日，方叹阿𨽜才。",
        "dynasty": "宋",
        "collection_info": null
    },
    {
        "title": "秋夜禁直闻雨",
        "author": "宋庠",
        "content": "徼道千庐地，宵霖八月天。\n床栖吴簟竹，窗湿汉宫钱。\n幕影翻层浪，檐声响细泉。\n空阶何所得，併是废愁眠。",
        "dynasty": "宋",
        "collection_info": null
    },
    {
        "title": "临春水",
        "author": "宋庠",
        "content": "尽日临春水，非关问要津。\n舟行鱼避檝，岸坐草留人。\n香萼千红糁，苔花小翠鳞。\n已堪遗俗虑，何必擉江滨。",
        "dynasty": "宋",
        "collection_info": null
    },
    {
        "title": "东方欲晓",
        "author": "宋庠",
        "content": "乌渴催宵漏，鸡鸣引曙光。\n山西河闇淡，天北斗低昂。\n银烛香犹烬，瑶琴冷未张。\n何须开宝鑑，容鬓定苍苍。",
        "dynasty": "宋",
        "collection_info": null
    },
    {
        "title": "掖门待漏",
        "author": "宋庠",
        "content": "晓陌千槐落，严扉万盖留。\n浮云低观阙，残漏急章沟。\n斗柄遥临殿，参旗侧映楼。\n如何轩上鹤，独忆海天秋。",
        "dynasty": "宋",
        "collection_info": null
    },
    {
        "title": "和吴侍郎题宝应僧房白鸡冠花",
        "author": "宋庠",
        "content": "野卉秀禅庭，瑶华发素英。\n託根真不染，肖质似先鸣。\n露叶疑藏羽，烟蕤更作缨。\n何妨依忍草，休辩好丹名。",
        "dynasty": "宋",
        "collection_info": null
    },
    {
        "title": "秋蝶",
        "author": "宋庠",
        "content": "百卉芳心罢，空园蝶影微。\n虽逢已凉节，尚作有情飞。\n露菊聊堪采，风兰或可依。\n履霜从此惧，君意定何归。",
        "dynasty": "宋",
        "collection_info": null
    },
    {
        "title": "登大明寺塔",
        "author": "宋庠",
        "content": "寂寞南朝寺，徘徊北顾人。\n钟声含晓籁，塔相涌仙轮。\n弔古千龄恨，观空万法尘。\n三车何处在，归鞅欲迷津。",
        "dynasty": "宋",
        "collection_info": null
    },
    {
        "title": "灯夕斋中香火独坐招希元不至",
        "author": "宋庠",
        "content": "掩室维摩病，从昏太一祠。\n谁言鼓吹夕，独礼天人师。\n烛烬委寒檠，茗华浮缥瓷。\n同袍不我顾，宴坐復何思。",
        "dynasty": "宋",
        "collection_info": null
    },
    {
        "title": "送刁绎从事自龙舒西赴青城宰",
        "author": "宋庠",
        "content": "东别羣舒国，西踰二剑天。\n才高邺都檄，政竚武城絃。\n莋马征蹄苦，岩鸡瑞羽鲜。\n离愁知远近，万里到桥边。",
        "dynasty": "宋",
        "collection_info": null
    },
    {
        "title": "疾风",
        "author": "宋庠",
        "content": "天陆箕躔动，林箫万籁空。\n扶摇庄海北，悲眩鲁门东。\n贪诫诗人隧，清思赋客雄。\n何因知劲草，霜陌尽飞蓬。",
        "dynasty": "宋",
        "collection_info": null
    },
    {
        "title": "朝谒建隆寺",
        "author": "宋庠",
        "content": "郡国高皇庙，天龙释帝居。\n兵销擒布后，台耸畏轩余。\n宝榻成莲坐，戎韬入贝书。\n守臣荣就望，屏息拜前除。",
        "dynasty": "宋",
        "collection_info": null
    },
    {
        "title": "迟明出都谢雪龙门佛祠途中復遇雪",
        "author": "宋庠",
        "content": "路阔三条陌，云低九鼎门。\n铙风催骑响，裘霰减貂温。\n谷晓天花乱，林空苑絮繁。\n周麰农意切，一一愿流根。",
        "dynasty": "宋",
        "collection_info": null
    },
    {
        "title": "晚归驰道遇雨马上作",
        "author": "宋庠",
        "content": "朝雨杂轻霾，浓阴暮未开。\n天低五里雾，日晦九成台。\n宫溜轻淙玉，坊车小隠雷。\n不愁驰道远，宝色夹千槐。",
        "dynasty": "宋",
        "collection_info": null
    },
    {
        "title": "河阳寒食",
        "author": "宋庠",
        "content": "关辅陪京外，年华禁火中。\n柳矜河上绿，花献酒边红。\n野市秋韆月，春楼觱篥风。\n三州六钻燧，安得不衰翁。",
        "dynasty": "宋",
        "collection_info": null
    },
    {
        "title": "晚晴",
        "author": "宋庠",
        "content": "斜日红初敛，晴山翠欲流。\n休歌陌妇怨，宁作贾胡留。\n物意如相乐，吾生有底愁。\n早分好风月，更上庾公楼。",
        "dynasty": "宋",
        "collection_info": null
    },
    {
        "title": "赠中书令沂国王文正公挽词二首  其一",
        "author": "宋庠",
        "content": "揆路同寅业，师垣出守麾。\n终无三令喜，便集两楹悲。\n衮职嗟何补，天心感憗遗。\n幽泉空漏淎，非復作霖时。",
        "dynasty": "宋",
        "collection_info": null
    },
    {
        "title": "赠中书令沂国王文正公挽词二首  其二",
        "author": "宋庠",
        "content": "自昔荣归衮，今兹骇阅川。\n天愁摧柱日，星痛殒箕年。\n素履遗儒范，忠谋溢吏篇。\n空余洧乡陌，长似岘碑前。",
        "dynasty": "宋",
        "collection_info": null
    },
    {
        "title": "钱侯东斋",
        "author": "宋庠",
        "content": "北里开公第，东斋集俊游。\n秘书家有副，甲令世传侯。\n凤竹供联册，鲭盘入宴羞。\n门前多鹤盖，不为骋长楸。",
        "dynasty": "宋",
        "collection_info": null
    },
    {
        "title": "赠驸马都尉李和文公挽词二首  其一",
        "author": "宋庠",
        "content": "曲里犹龙族，西京尚主侯。\n勋华传旧钺，名理寄虚舟。\n得疾真无妄，观生遂若休。\n偏嗟荀令沼，回作逝川流。",
        "dynasty": "宋",
        "collection_info": null
    },
    {
        "title": "赠驸马都尉李和文公挽词二首  其二",
        "author": "宋庠",
        "content": "北第琴樽歇，东原旌旆飞。\n清风邈无所，此路是长违。\n野阔车吞响，天愁日抱辉。\n空余门下客，鱼鸟叹何依。",
        "dynasty": "宋",
        "collection_info": null
    },
    {
        "title": "独坐郡圃北斋",
        "author": "宋庠",
        "content": "宿雨催秋物，清风卷岁华。\n残蜩初去柳，寒蝶尚寻花。\n密篠留苍雾，红梨染落霞。\n城头八九子，日昃乱啼鸦。",
        "dynasty": "宋",
        "collection_info": null
    },
    {
        "title": "赠太子太保晁文公挽词二首  其一",
        "author": "宋庠",
        "content": "帝禁留辞范，儒林老栋材。\n方期割牲礼，遽近奠楹灾。\n岁晏巢鵀逝，天秋弔鹤来。\n宗工铭盛德，千古照泉台。",
        "dynasty": "宋",
        "collection_info": null
    },
    {
        "title": "赠太子太保晁文公挽词二首  其二",
        "author": "宋庠",
        "content": "几杖辞荣久，龙蛇感岁迁。\n留春太史记，成佛谢公缘。\n素盖寒云外，哀箫落月前。\n无烦樵牧禁，行路拜新阡。",
        "dynasty": "宋",
        "collection_info": null
    },
    {
        "title": "赠司徒兼侍中宋宣献挽词四首  其一",
        "author": "宋庠",
        "content": "一世文为伯，三阶象有光。\n何言隆栋吉，忽叹夜舟藏。\n襚礼朝颁册，哀音路过丧。\n善人今不与，神理太茫茫。",
        "dynasty": "宋",
        "collection_info": null
    },
    {
        "title": "赠司徒兼侍中宋宣献挽词四首  其二",
        "author": "宋庠",
        "content": "梁木萎邦哲，乘舆哭第家。\n敛恩周衮里，追品汉貂华。\n素礼初无悔，浮生遂有涯。\n斯文从此丧，谁与辨咬哇。",
        "dynasty": "宋",
        "collection_info": null
    },
    {
        "title": "赠司徒兼侍中宋宣献挽词四首  其三",
        "author": "宋庠",
        "content": "舛运明生疾，忠怀语绝偷。\n空荣人曳履，终隔相封侯。\n太史藏书法，门生助绋讴。\n惟余文献谥，不復嘆平头。",
        "dynasty": "宋",
        "collection_info": null
    },
    {
        "title": "赠司徒兼侍中宋宣献挽词四首  其四",
        "author": "宋庠",
        "content": "宗工天下宝，归葬国西原。\n野阔箫声苦，云愁旐影昏。\n如存三事礼，不返九京魂。\n河海空成泪，难酬国士恩。",
        "dynasty": "宋",
        "collection_info": null
    },
    {
        "title": "别墅冬霁",
        "author": "宋庠",
        "content": "宅隠羊昙墅，门连仲蔚蒿。\n衔杯思左蟹，舒啸忆东皋。\n楚桂风生穴，庄鱼浪溢濠。\n平生丘壑志，终愿寄民曹。",
        "dynasty": "宋",
        "collection_info": null
    },
    {
        "title": "冬霁",
        "author": "宋庠",
        "content": "夜枕鸿违汉，霜天雀噪园。\n回车长者辙，曝背野人暄。\n墨溜沈寒沼，松醪湛冻樽。\n谁能穿雪履，待诏鲁班门。",
        "dynasty": "宋",
        "collection_info": null
    },
    {
        "title": "赠太傅中书令张文节公挽词三首  其一",
        "author": "宋庠",
        "content": "素范流邦册，昌言溢帝聪。\n三台应天老，万事问胡公。\n道有如絃直，生嗟委蜕穷。\n令君兼上傅，衮敛贲遗忠。",
        "dynasty": "宋",
        "collection_info": null
    },
    {
        "title": "赠太傅中书令张文节公挽词三首  其二",
        "author": "宋庠",
        "content": "昔命光三事，今嗟赎百身。\n堂无织蒲妾，车有吐茵人。\n台坼层氛夜，槐凋故府春。\n空余相国第，不与势家邻。",
        "dynasty": "宋",
        "collection_info": null
    },
    {
        "title": "赠太傅中书令张文节公挽词三首  其三",
        "author": "宋庠",
        "content": "平日开黄阁，兹辰奠素旗。\n留侯尝辟谷，岩说遂骑箕。\n天迥哀笳咽，林长导翣迟。\n行人此堕泪，何必岘亭碑。",
        "dynasty": "宋",
        "collection_info": null
    },
    {
        "title": "次韵和吴侍郎再葺东亭兼怀晁公旧隠",
        "author": "宋庠",
        "content": "地占心斋旧，天扶药喜身。\n高怀聊避宠，幽境更随人。\n树密添新籁，丛香续故春。\n婆娑荣路友，偏倚此相亲。",
        "dynasty": "宋",
        "collection_info": null
    },
    {
        "title": "夏夕雨霁",
        "author": "宋庠",
        "content": "积晦连空卷，繁蒸此夜收。\n峰催云去夏，珪伴月迎秋。\n树老残烟入，庭虚爽气留。\n长康惟半黠，孤咏费冥搜。",
        "dynasty": "宋",
        "collection_info": null
    },
    {
        "title": "北亭",
        "author": "宋庠",
        "content": "旧壁横空苑，危亭纳夕霏。\n野虫多各韵，倦鸟忽同归。\n木落惊秋晏，人愁念昨非。\n生平嵩颍志，尚或拂尘衣。",
        "dynasty": "宋",
        "collection_info": null
    },
    {
        "title": "早春北亭见城隅荒寂",
        "author": "宋庠",
        "content": "荒城楼堞少，野色徧高低。\n蔓草无名绿，幽禽取意啼。\n天形冈树北，日脚岭云西。\n不觉凝笳动，春风引夕鼙。",
        "dynasty": "宋",
        "collection_info": null
    },
    {
        "title": "寓居寰内宰邑者数见存访因成谢",
        "author": "宋庠",
        "content": "谢病非三最，为氓乏一廛。\n何言罗爵尉，时驻舄鳬仙。\n华辙交深巷，余香袭故毡。\n猪肝难设具，应作闵生怜。",
        "dynasty": "宋",
        "collection_info": null
    },
    {
        "title": "得充国书报都中葺所居初成辄以自慰作一首寄子京",
        "author": "宋庠",
        "content": "昔贵三公第，今营一亩居。\n聊堪避燥湿，兼欲贮琴书。\n兽窟犹思骋，鹪巢不愿余。\n长安穷僻地，吾亦爱吾庐。",
        "dynasty": "宋",
        "collection_info": null
    },
    {
        "title": "送晏延平宰邑分宁兼过乡墅",
        "author": "宋庠",
        "content": "铜纽腰新绶，乌衣省故庐。\n乡无夜行谚，楹有世藏书。\n楚潦兰浮檝，潘园板御舆。\n蚩蚩吴俗美，庖刃一投虚。",
        "dynasty": "宋",
        "collection_info": null
    },
    {
        "title": "送静海高簿",
        "author": "宋庠",
        "content": "城阙曙乌啼，行人叹解携。\n旧欢苹鹿散，新意棘鸾栖。\n淮月涵孤蚌，江云杂断霓。\n漉沙应构赋，春澥正平堤。",
        "dynasty": "宋",
        "collection_info": null
    },
    {
        "title": "魏花千叶",
        "author": "宋庠",
        "content": "露畹移珍树，丹房一绀帏。\n绡轻无奈迭，霞碎却相依。\n傃日香难敛，擎风力自微。\n他时零落恨，千片为谁飞。",
        "dynasty": "宋",
        "collection_info": null
    },
    {
        "title": "晏岁",
        "author": "宋庠",
        "content": "晏岁无情晚，阴飈昨夜闻。\n芳条临槛劲，短日转楼曛。\n苔石收苍晕，冰溪迭素纹。\n蒿兰虽异种，霜至若为分。",
        "dynasty": "宋",
        "collection_info": null
    },
    {
        "title": "早春雪后见辛夷初发",
        "author": "宋庠",
        "content": "冒霰初分叶，惊春已作花。\n鲜于紫艾绶，殷过赤城霞。\n破蓓香囊小，衔趺彩笔斜。\n骚人虽丽思，忍作桂旗车。",
        "dynasty": "宋",
        "collection_info": null
    },
    {
        "title": "秋夕池上",
        "author": "宋庠",
        "content": "月御横霄陆，溪楼敞夕霏。\n神龟荷裏宿，仙骥露中飞。\n屏箑风摧暑，攀条客念归。\n冶城空极望，忧乐意多违。",
        "dynasty": "宋",
        "collection_info": null
    },
    {
        "title": "和友人晚出池上",
        "author": "宋庠",
        "content": "节物更徂候，幽衿属钓台。\n兰苕兼佩长，桂叶学旗开。\n鹊避惊弦去，鱼随晚饵来。\n谢塘多藻思，弭盖一相陪。",
        "dynasty": "宋",
        "collection_info": null
    },
    {
        "title": "次韵和王密学冬暮书事",
        "author": "宋庠",
        "content": "岁晏陪京守，心閒俗自安。\n斗城供近望，天幕借余欢。\n秀句然萁待，幽经濯手看。\n不因邮问数，谁识政条宽。",
        "dynasty": "宋",
        "collection_info": null
    },
    {
        "title": "小桥",
        "author": "宋庠",
        "content": "野水危梁渡，凌虚一径横。\n郑车求代涉，汉棹且专行。\n濠咏观鱼乐，圯书跪履情。\n斜阳葭菼岸，鸥鸟为谁惊。",
        "dynasty": "宋",
        "collection_info": null
    },
    {
        "title": "姚黄",
        "author": "宋庠",
        "content": "世外无双种，人间绝品黄。\n已能金作粉，更自麝供香。\n脉脉翻霓袖，差差剪鹄裳。\n灵华余几许，遥遗菊丛芳。",
        "dynasty": "宋",
        "collection_info": null
    },
    {
        "title": "岁晚饯客南亭二首  其一",
        "author": "宋庠",
        "content": "偶作津亭饯，还惊岁物非。\n苍葭无际合，黄叶有声飞。\n别恨随人远，乡心着酒微。\n犹欣见山色，纡辔暂忘归。",
        "dynasty": "宋",
        "collection_info": null
    },
    {
        "title": "岁晚饯客南亭二首  其二",
        "author": "宋庠",
        "content": "淮壤穷南界，亭皋坐渺然。\n平窥京口树，斜落海门天。\n重雾多藏日，寒潮不送船。\n江山宁有助，私作楚骚怜。",
        "dynasty": "宋",
        "collection_info": null
    },
    {
        "title": "遥夜",
        "author": "宋庠",
        "content": "夜夕更筹永，霜飞岁籥空。\n斗杓常记候，蟾晕豫知风。\n过雁惊流弋，衰萤恋故丛。\n可堪乡思发，梦绕兔园东。",
        "dynasty": "宋",
        "collection_info": null
    },
    {
        "title": "竹鸡",
        "author": "宋庠",
        "content": "羽族何微眇，交交作好音。\n远闻真似语，寂听本无心。\n倦舌沈荒坞，嬉羣聒翠林。\n鹪鹩王佐笔，从此异凡禽。",
        "dynasty": "宋",
        "collection_info": null
    },
    {
        "title": "斗鷄",
        "author": "宋庠",
        "content": "对垒毰毸地，双惊灭玉尘。\n长鸣非后郭，利嘴欲专秦。\n鸱领聊延敌，鹰扬愿杀身。\n君恩定多少，引距即随人。",
        "dynasty": "宋",
        "collection_info": null
    },
    {
        "title": "春渚",
        "author": "宋庠",
        "content": "溪上照奫沦，吾缨此濯尘。\n风清琴籁细，波浸沼毛春。\n处裔蛟何待，鸣雝鹭自驯。\n直钩聊适兴，底处饵文鳞。",
        "dynasty": "宋",
        "collection_info": null
    },
    {
        "title": "晚霁",
        "author": "宋庠",
        "content": "断续檐声歇，徘徊隙影赊。\n归云衝树破，残雨入楼斜。\n径绿都成草，丛熏尚隠花。\n便同江海思，春水照军牙。",
        "dynasty": "宋",
        "collection_info": null
    },
    {
        "title": "负暄",
        "author": "宋庠",
        "content": "旭日东南霁，霜天病骨寒。\n心同阳藿展，志鄙夏畦难。\n东洛貂裘坏，西华葛被单。\n嵇慵聊自乐，爱景始三竿。",
        "dynasty": "宋",
        "collection_info": null
    },
    {
        "title": "惠泉",
        "author": "宋庠",
        "content": "济物功偏厚，朝宗势不迷。\n一航容宋苇，六斗异泾泥。\n润溢呼鱼辙，光分抱瓮畦。\n宁同南国咏，酌饮变夷齐。",
        "dynasty": "宋",
        "collection_info": null
    },
    {
        "title": "有释子以禅会图贶余者此图即今驸马都尉李公所制绘故杨大年刘子仪及都尉环禅师等信一时之盛集瞻叹不足因成纪咏",
        "author": "宋庠",
        "content": "法集超初地，工毫构妙缘。\n星占世外聚，月写相中圆。\n指指谁标谕，心心自默传。\n惟应阿堵处，俱是到忘筌。",
        "dynasty": "宋",
        "collection_info": null
    },
    {
        "title": "对月",
        "author": "宋庠",
        "content": "萧寂东轩坐，徘徊月驭来。\n风休凉晕缺，旬破晚弦开。\n紫汉沈星树，仙茎逼露杯。\n谁怜故林鹊，终夕自惊猜。",
        "dynasty": "宋",
        "collection_info": null
    },
    {
        "title": "得告上冢",
        "author": "宋庠",
        "content": "拜墓标唐令，褒亲漏汉恩。\n永怀凄欲寄，忠训蔼如存。\n宰树锦城陌，农畴颍曲村。\n异时裁叙传，容或记皋门。",
        "dynasty": "宋",
        "collection_info": null
    },
    {
        "title": "立秋后一日凉风萧瑟便若感人",
        "author": "宋庠",
        "content": "倏忽徂炎罢，惊秋自此辰。\n残蜩空爱露，孤扇欲辞人。\n嵩少千寻岭，沧浪万里津。\n如何一乘兴，烟策弄飈轮。",
        "dynasty": "宋",
        "collection_info": null
    },
    {
        "title": "河阳秋思六首  其一",
        "author": "宋庠",
        "content": "关外山河阔，城边卉木腓。\n露浓蝉始罢，风急燕犹飞。\n不雨云中薄，澄沙水自微。\n善哉吾祖叹，能此送将归。",
        "dynasty": "宋",
        "collection_info": null
    },
    {
        "title": "河阳秋思六首  其二",
        "author": "宋庠",
        "content": "自古悲秋物，多伤黯黯魂。\n鲈鱼轻客宦，纨扇感君恩。\n颍濑寒明野，嵩云侧露村。\n此中知止地，归去掩柴门。",
        "dynasty": "宋",
        "collection_info": null
    },
    {
        "title": "河阳秋思六首  其三",
        "author": "宋庠",
        "content": "芳序虽云晚，华颠亦已新。\n蛩鸣偏傍耳，燕去不辞人。\n山隠栖岩路，朝婴佩玉身。\n故溪应更好，前夜梦垂纶。",
        "dynasty": "宋",
        "collection_info": null
    },
    {
        "title": "河阳秋思六首  其四",
        "author": "宋庠",
        "content": "出处因年警，多惭与愿违。\n于陵终不仕，疏傅几时归。\n江柳寒阴瘦，畦菘晚叶肥。\n寄声溪上鸟，且莫背人飞。",
        "dynasty": "宋",
        "collection_info": null
    },
    {
        "title": "河阳秋思六首  其五",
        "author": "宋庠",
        "content": "久雨收寒潦，层飔荡薄埃。\n鸣蛙鼓吹歇，高雁弟兄来。\n食肉嗟谋短，关弓任世猜。\n故园三径在，新菊几丛开。",
        "dynasty": "宋",
        "collection_info": null
    },
    {
        "title": "河阳秋思六首  其六",
        "author": "宋庠",
        "content": "秋物自能晚，秋声何足悲。\n欢应随壮去，病已与衰期。\n斗远终难挹，天高不易欺。\n此心丘壑恋，匪石恐难移。",
        "dynasty": "宋",
        "collection_info": null
    },
    {
        "title": "雨霁",
        "author": "宋庠",
        "content": "晓雨纔收润，高轩一爽神。\n雪峰将变夏，桃蠹渐辞春。\n霁隙微阳淡，阴墙积藓匀。\n空余稚圭宅，蛙响徧诸邻。",
        "dynasty": "宋",
        "collection_info": null
    },
    {
        "title": "小圃雨霁",
        "author": "宋庠",
        "content": "风雨残秋罢，年芳遂悄然。\n黄花沉暮蝶，苍柳啸孤蝉。\n霁日高弥淡，曛霞冷不鲜。\n忽闻双鹤唳，心断故溪田。",
        "dynasty": "宋",
        "collection_info": null
    },
    {
        "title": "霁后",
        "author": "宋庠",
        "content": "小雨春膏润，微波晚照空。\n壶光遥送电，梁影半倾虹。\n珍树疏烟合，坳塘暗溜通。\n羲皇谁可上，靖节有窗风。",
        "dynasty": "宋",
        "collection_info": null
    },
    {
        "title": "凌景阳寺丞与韩综监簿蔡襄秀才雪夕会饮联诗数十韵以相示因成诗句",
        "author": "宋庠",
        "content": "岁籥愁云暮，朋簪夕宴开。\n贤如颍川聚，兴是剡溪来。\n泻酒蟾波溜，雕章烛刻催。\n三英知绝拟，况復是平台。",
        "dynasty": "宋",
        "collection_info": null
    },
    {
        "title": "汉滨北楼",
        "author": "宋庠",
        "content": "一水东流阔，诸峰右转深。\n蟾规欲破晕，天杵不盈寻。\n浦逗分风席，洲喧避缴禽。\n凭高机事息，併为汉川阴。",
        "dynasty": "宋",
        "collection_info": null
    },
    {
        "title": "晨谒宫门小雨初过",
        "author": "宋庠",
        "content": "宫漏籤声急，天街雨脚微。\n晓寒凌禁树，春气裛朝衣。\n瑞雾轻犹湿，香尘重不飞。\n鸡人传钥出，华旭满彤闱。",
        "dynasty": "宋",
        "collection_info": null
    },
    {
        "title": "淮上",
        "author": "宋庠",
        "content": "晚岁清淮路，淹留数问津。\n风平天合水，舟进树迎人。\n饥鹜贪鱼没，高鸿望渚遵。\n楚乡梅柳意，相慰似先春。",
        "dynasty": "宋",
        "collection_info": null
    },
    {
        "title": "北楼三首  其一",
        "author": "宋庠",
        "content": "地迥楼堪倚，天长日更劳。\n何须云渺渺，况自叶骚骚。\n脱兔横冈远，冥鸿避弋高。\n四愁休徧咏，俱是一霑袍。",
        "dynasty": "宋",
        "collection_info": null
    },
    {
        "title": "北楼三首  其二",
        "author": "宋庠",
        "content": "孤堞神垧畔，平原岁管阴。\n惊麏时易薮，倦鸟即投林。\n日舍翻车恨，天旄伏枥心。\n蓬池八十首，半是为登临。",
        "dynasty": "宋",
        "collection_info": null
    },
    {
        "title": "北楼三首  其三",
        "author": "宋庠",
        "content": "危槛倚孤城，风襟俗虑醒。\n天高鸿类𩾐，云散日如萍。\n迭巘斜衔岫，回川曲抱汀。\n骚愁千古地，椒醑弔遗灵。",
        "dynasty": "宋",
        "collection_info": null
    },
    {
        "title": "送两浙转运道卿学士二首  其一",
        "author": "宋庠",
        "content": "彼美闺台彦，胡为江海行。\n真贪子舍养，不厌使轺轻。\n茂草姑苏苑，苍山越绝城。\n莫因羊酪味，终拟笑诸伧。",
        "dynasty": "宋",
        "collection_info": null
    },
    {
        "title": "送两浙转运道卿学士二首  其二",
        "author": "宋庠",
        "content": "新岁邮中问，残冬湖外书。\n欢同烹鲤日，情是断金余。\n泽节行台峻，天垣右席虚。\n不应周吏课，朝绂企归欤。",
        "dynasty": "宋",
        "collection_info": null
    },
    {
        "title": "晚登东楼怀子京镇阳二首  其一",
        "author": "宋庠",
        "content": "洛表楼堪倚，燕陲望不穷。\n秋声南送雁，寒意北随风。\n敛暝关云黑，衔规苑日红。\n凋年霜霰恶，慎勿损荆丛。",
        "dynasty": "宋",
        "collection_info": null
    },
    {
        "title": "晚登东楼怀子京镇阳二首  其二",
        "author": "宋庠",
        "content": "周界西穷陕，常山北尽边。\n关河相望日，容鬓各衰年。\n蓬乱将风野，禽稀欲雪天。\n治戎如有暇，莫惜赋归田。",
        "dynasty": "宋",
        "collection_info": null
    },
    {
        "title": "秋圃感物",
        "author": "宋庠",
        "content": "秋叶霜前绿，秋池雨后清。\n残蝉多默默，寒蝶强轻轻。\n丹果林梢熟，黄花草际明。\n心惭逃相客，世外掩柴荆。",
        "dynasty": "宋",
        "collection_info": null
    },
    {
        "title": "羣玉殿十二月二十三日锡宴  其一",
        "author": "宋庠",
        "content": "岁晏彤帷敞，天深紫宇宽。\n气和先合乐，仗密不知寒。\n斟酌中衢饮，伊亚别殿欢。\n先春皇意悦，花满从臣冠。",
        "dynasty": "宋",
        "collection_info": null
    },
    {
        "title": "羣玉殿十二月二十三日锡宴  其二",
        "author": "宋庠",
        "content": "宝翰挥文罢，瑶觞续宴初。\n帝韶重舞凤，玉藻更歌鱼。\n景驻三休阁，欢留六尺舆。\n赐金将厚意，併入史臣书。",
        "dynasty": "宋",
        "collection_info": null
    },
    {
        "title": "杜门",
        "author": "宋庠",
        "content": "苫宇切郊寰，荆扉度岁关。\n宾綦秋藓合，童唱暮薪还。\n石上舂粱苦，墙东避世难。\n扊扅犹可爨，谁访陋居颜。",
        "dynasty": "宋",
        "collection_info": null
    },
    {
        "title": "谋退四首  其一",
        "author": "宋庠",
        "content": "勤勤念耦耕，不是钓虚名。\n皓魄圆犹缺，芳巵满故倾。\n佩韦防事急，分肉倚心平。\n此意将谁语，临深坐冶城。",
        "dynasty": "宋",
        "collection_info": null
    },
    {
        "title": "谋退四首  其二",
        "author": "宋庠",
        "content": "常闻疏少傅，知足遽辞官。\n祖道宾仪盛，挥金里宴欢。\n畏途非蠖屈，高志自鹏抟。\n行路贤哉叹，吾心良所安。",
        "dynasty": "宋",
        "collection_info": null
    },
    {
        "title": "谋退四首  其三",
        "author": "宋庠",
        "content": "昔日于陵子，遗荣自灌园。\n三分轻国爵，一世谢人諠。\n野笠锄春陇，横槔汲晓源。\n区区冒荣者，天壤亦何言。",
        "dynasty": "宋",
        "collection_info": null
    },
    {
        "title": "谋退四首  其四",
        "author": "宋庠",
        "content": "济世才无取，登朝运所遭。\n濡鹈真窃禄，汗马本非劳。\n汉重商贤隠，尧嗟颍客高。\n古今閒自况，何翅九牛毛。",
        "dynasty": "宋",
        "collection_info": null
    },
    {
        "title": "秋日漫兴",
        "author": "宋庠",
        "content": "天淡云摧险，风清水始波。\n暗虫催纺纬，惊鹊报填河。\n宫扇纨规掩，仙盘露彩多。\n空余归客恨，芝朮老岩阿。",
        "dynasty": "宋",
        "collection_info": null
    },
    {
        "title": "晚庭",
        "author": "宋庠",
        "content": "苍溜秋霖歇，高轩夕景迟。\n桐凋金井恨，兰老玉琴悲。\n巢燕寒初失，风蝉晚屡移。\n黄昏禽语闹，相唤宿何枝。",
        "dynasty": "宋",
        "collection_info": null
    },
    {
        "title": "送王秀才下第随侍东去",
        "author": "宋庠",
        "content": "春色乡枌老，波声客棹催。\n林乌贪夕哺，都鹢怨风摧。\n处晦囊中颖，加餐案上杯。\n重来期岁晏，飞藻右邹枚。",
        "dynasty": "宋",
        "collection_info": null
    },
    {
        "title": "送明州章从事",
        "author": "宋庠",
        "content": "东国有嘉招，归心越绝遥。\n几程淮蚌月，一信海鰌潮。\n莲渚熏谈席，霞天认赋标。\n时平军版息，丽藻入云谣。",
        "dynasty": "宋",
        "collection_info": null
    },
    {
        "title": "郡圃洗心亭宴坐对春物因书所见",
        "author": "宋庠",
        "content": "尽昼山楹坐，居然外物身。\n野葵能向日，怖鸽解投人。\n万萼融朱蜡，平芜识绀茵。\n须知无事处，堪养不才臣。",
        "dynasty": "宋",
        "collection_info": null
    },
    {
        "title": "宿斋太一宫寄天休",
        "author": "宋庠",
        "content": "入暮鳬钟警，乘凉鹄帐褰。\n雾来灯欲湿，萤过草疑燃。\n野气樽浮桂，幽香席藉荃。\n无因招傲吏，同宿一壶天。",
        "dynasty": "宋",
        "collection_info": null
    },
    {
        "title": "残春夜雨",
        "author": "宋庠",
        "content": "春色无情老，宵云有恨低。\n轻寒借鸿驶，早暝入乌啼。\n晦烛风生幔，漂花溜涨溪。\n滴阶兼被草，聊此况凄迷。",
        "dynasty": "宋",
        "collection_info": null
    },
    {
        "title": "寒野",
        "author": "宋庠",
        "content": "芳岁行遒尽，高堂兴耿然。\n林号欲风野，云绽已霜天。\n乌彩疑留日，鸿声似恶弦。\n幽衿忽忘返，更为月娟娟。",
        "dynasty": "宋",
        "collection_info": null
    },
    {
        "title": "正月三日作",
        "author": "宋庠",
        "content": "迎春纔十日，应月已三蓂。\n池面开新素，山光復旧青。\n灰飞空玉管，醅动涨金瓶。\n剩作寻芳具，当筵忌独醒。",
        "dynasty": "宋",
        "collection_info": null
    },
    {
        "title": "奉送滁州赵学士",
        "author": "宋庠",
        "content": "灼灼书林彦，胡为江海滨。\n希迁杜陵客，出守始平人。\n夕梦螭阶远，前驱隼旆新。\n离觞君莫愬，去去易沾巾。",
        "dynasty": "宋",
        "collection_info": null
    },
    {
        "title": "代书寄奉宁枢密直谏议学士",
        "author": "宋庠",
        "content": "故秋尝假道，倏忽改芳年。\n三迭黄河上，千花白髮边。\n冰消牛口渡，山绿虎牢天。\n东望无人会，荥阳太守贤。",
        "dynasty": "宋",
        "collection_info": null
    },
    {
        "title": "忧阕诣台先寄献臣天休二学士",
        "author": "宋庠",
        "content": "去国三年恨，还台九死余。\n凄凉曾釜粟，感咽晏楹书。\n鲋勺怀穷辙，鷄栖整故车。\n惟当亲益友，叙阔费涟如。",
        "dynasty": "宋",
        "collection_info": null
    },
    {
        "title": "春野五首  其一",
        "author": "宋庠",
        "content": "衡荜负城开，春兼野色来。\n烟扶霁日柳，雪恼故年梅。\n波影鱼先动，林声鸟并催。\n欣欣羣意悦，病骨独邅回。",
        "dynasty": "宋",
        "collection_info": null
    },
    {
        "title": "春野五首  其二",
        "author": "宋庠",
        "content": "陂色入柴关，阳和远近还。\n平芜随蹇步，新水照衰颜。\n废堞鸟声乐，晴皋雉羽斑。\n一逢樵客语，无竢办连环。",
        "dynasty": "宋",
        "collection_info": null
    },
    {
        "title": "春野五首  其三",
        "author": "宋庠",
        "content": "近出东郊道，时巾下泽车。\n田沟蛙拖紫，沙径鸟留书。\n木引藤丝远，墙蒸菌蔕虚。\n幽怀聊俯仰，无意事施蘧。",
        "dynasty": "宋",
        "collection_info": null
    },
    {
        "title": "春野五首  其四",
        "author": "宋庠",
        "content": "沃野周原接，遥陂郑洧连。\n鬰葱中县气，南北富人阡。\n鸟骋因风野，虹生欲霁天。\n斜阳墟落外，䍧豕食春田。",
        "dynasty": "宋",
        "collection_info": null
    },
    {
        "title": "春野五首  其五",
        "author": "宋庠",
        "content": "夕蔼收芳甸，春蒿徧宿荄。\n朝虹先雨出，寒雁后阳来。\n远木芊芊茂，幽花脉脉开。\n欣逢老农语，争席坐林隈。",
        "dynasty": "宋",
        "collection_info": null
    },
    {
        "title": "林下",
        "author": "宋庠",
        "content": "偶作中林适，聊观万化春。\n蜂巢喧似市，禽舌巧于人。\n陂溜鸣田尾，藤梢衣树身。\n乡农时晤语，野意合天真。",
        "dynasty": "宋",
        "collection_info": null
    },
    {
        "title": "郡圃海棠初开追忆学士院玉堂后西轩此花最盛置酒有感",
        "author": "宋庠",
        "content": "昔作瀛洲赏，今逢汶水春。\n可怜无并色，来对始衰人。\n温树遥知汉，仙桃尚记秦。\n临樽如旧识，争忍判芳辰。",
        "dynasty": "宋",
        "collection_info": null
    },
    {
        "title": "寄题奉宁枢密直谏议新葺漱玉斋",
        "author": "宋庠",
        "content": "闻说西斋水，潺湲逼画楹。\n虽添新窦响，不改故源清。\n花落波浮乱，杯迟屈曲行。\n无因陪夜宿，同赏瀑岩声。",
        "dynasty": "宋",
        "collection_info": null
    },
    {
        "title": "次巩县",
        "author": "宋庠",
        "content": "昔走成周道，春风尚落花。\n今驰河内传，秋日正临霞。\n山色依前绿，颠毛只是华。\n见迎多故吏，衰壮两惊嗟。",
        "dynasty": "宋",
        "collection_info": null
    },
    {
        "title": "病臂痛踰月不能御刀笔",
        "author": "宋庠",
        "content": "百疾乘衰运，双肱怯痹摇。\n身知九折痛，肉讶半分销。\n掉市将谁羡，拘原莫我邀。\n惟堪楚林下，如槁学承蜩。",
        "dynasty": "宋",
        "collection_info": null
    },
    {
        "title": "伤死马",
        "author": "宋庠",
        "content": "辨道曾资智，嘶风忽绝音。\n故蹄休践雪，朽骨讵酬金。\n附尾谗蝇散，投鞍嚙鼠侵。\n弃帷宜一报，尽力有前箴。",
        "dynasty": "宋",
        "collection_info": null
    },
    {
        "title": "涉淮泝清迫于冰涸舟次下邳先寄彭门赵侍御二首  其一",
        "author": "宋庠",
        "content": "病骨忧南土，孤怀念北迁。\n欣承紫泥诏，且向汶阳田。\n夜雪淮冰合，朝暾海气鲜。\n风波虽缭绕，自有故交怜。",
        "dynasty": "宋",
        "collection_info": null
    },
    {
        "title": "涉淮泝清迫于冰涸舟次下邳先寄彭门赵侍御二首  其二",
        "author": "宋庠",
        "content": "此地淮壖极，连樯北转初。\n风烟寒背楚，陂泽远通徐。\n葆髮惊秋外，葵心恋阙余。\n不忧芳岁晚，松柏自扶疏。",
        "dynasty": "宋",
        "collection_info": null
    },
    {
        "title": "次韵和北京太师丞相潞国公创作茅斋之什",
        "author": "宋庠",
        "content": "地僻诛茅后，堂幽构厦余。\n谁知冶城望，更作傅岩居。\n凈供香厨饭，真籤蕊笈书。\n因公高世想，转忆旧田庐。",
        "dynasty": "宋",
        "collection_info": null
    },
    {
        "title": "废书",
        "author": "宋庠",
        "content": "断简孔堂坏，遗经汲冢虚。\n谩求芸辟蠹，先叹鲁成鱼。\n旧帛愁连盖，亡篇恨蜡车。\n吾家先训在，楹凿晏生庐。",
        "dynasty": "宋",
        "collection_info": null
    },
    {
        "title": "初春置酒河上得前忠武记室饶廷评书因成感咏以寄",
        "author": "宋庠",
        "content": "故欢清潩上，今醉浊河边。\n素领添新髮，春风似去年。\n暖云邙北树，芳草巩阴田。\n感旧情何极，重看记室笺。",
        "dynasty": "宋",
        "collection_info": null
    },
    {
        "title": "得天经书问",
        "author": "宋庠",
        "content": "久卧堪忧巷，惊闻不灭书。\n高风五柳外，深意八行余。\n努力邀加饭，相逢约下车。\n殷勤长跪读，双睫费涟如。",
        "dynasty": "宋",
        "collection_info": null
    },
    {
        "title": "禁中寒蝉",
        "author": "宋庠",
        "content": "何处幽林蜕，来依禁树鸣。\n风緌非冒宠，露腹祗知清。\n晓韵飘觚阙，残嘶逗綵甍。\n秋螳多怒臂，寂寞好全生。",
        "dynasty": "宋",
        "collection_info": null
    },
    {
        "title": "感秋二首  其一",
        "author": "宋庠",
        "content": "夕轩疏雨罢，物物为秋惊。\n病叶先风落，寒蝉趁候鸣。\n西飞愁燕急，左界恨河倾。\n借问三江客，鲈鱼底有情。",
        "dynasty": "宋",
        "collection_info": null
    },
    {
        "title": "感秋二首  其二",
        "author": "宋庠",
        "content": "岁事催人事，荣心伴客心。\n鸾骖收画扇，螳臂感瑶琴。\n夕露繁将滴，朝云薄亦阴。\n金貂寓直省，潘兴转难任。",
        "dynasty": "宋",
        "collection_info": null
    },
    {
        "title": "甲戌冬属疾赐告二首  其一",
        "author": "宋庠",
        "content": "行年三十九，病脑剧中干。\n目界空花眩，脾仓宿滓寒。\n未灯欹夕枕，欲食进朝丸。\n惟有披书乐，依稀及士安。",
        "dynasty": "宋",
        "collection_info": null
    },
    {
        "title": "甲戌冬属疾赐告二首  其二",
        "author": "宋庠",
        "content": "恩告偃衡荜，年华飞管灰。\n右眠安佛胁，深息养仙胎。\n数犯稽违禁，谁怜游落材。\n使轺均病粟，更自冁然咍。",
        "dynasty": "宋",
        "collection_info": null
    },
    {
        "title": "小疾",
        "author": "宋庠",
        "content": "旧疹感春阳，岑岑体正尪。\n双胧便貉睡，一息寄龟肠。\n味减轑羹釜，心疑照弩觞。\n药苗行可采，更验太清方。",
        "dynasty": "宋",
        "collection_info": null
    },
    {
        "title": "晚望京邑",
        "author": "宋庠",
        "content": "暮垒初休角，孤谯半掩门。\n鸿声骋寥泬，鸦意恋黄昏。\n远岫排头碧，春河彻底浑。\n关东三百里，依约是天阍。",
        "dynasty": "宋",
        "collection_info": null
    },
    {
        "title": "候月台",
        "author": "宋庠",
        "content": "平昔词林伯，尝为右辅来。\n庾公偏爱月，薛县未倾台。\n镵石云根断，临波水腹开。\n良宵时弭盖，方信谢庄才。",
        "dynasty": "宋",
        "collection_info": null
    },
    {
        "title": "过列子观",
        "author": "宋庠",
        "content": "两作朱轓守，重登羽客宫。\n故墟墙舍坏，尘案酎杯空。\n款户殊无屦，乘衣尚有风。\n轩游曾驻跸，高意掩崆峒。",
        "dynasty": "宋",
        "collection_info": null
    },
    {
        "title": "北台  其一",
        "author": "宋庠",
        "content": "远日春风外，韶光晚思前。\n短青平野树，斜碧半楼天。\n芝朮参云岭，桑麻冒蕨田。\n诗成无所况，题作咏怀篇。",
        "dynasty": "宋",
        "collection_info": null
    },
    {
        "title": "北台  其二",
        "author": "宋庠",
        "content": "城堞俯漳湍，关河远近看。\n晓山天外紫，秋日雾中寒。\n短鬓却成葆，孤心转似丹。\n萧家穷僻地，归去养衰残。",
        "dynasty": "宋",
        "collection_info": null
    },
    {
        "title": "善惠师禅斋",
        "author": "宋庠",
        "content": "象马王城地，禅扃此独开。\n漏声随叶换，风意绕幡来。\n驯鸽依斋树，飞花恋讲台。\n朝珂时一集，併为碧云才。",
        "dynasty": "宋",
        "collection_info": null
    },
    {
        "title": "临秋三首  其一",
        "author": "宋庠",
        "content": "兀坐临秋水，悠然到夕霏。\n莲丛经雨折，菰米待霜肥。\n有饵潜鳞出，无轩野鹤飞。\n驺呼且勿遽，更待月华归。",
        "dynasty": "宋",
        "collection_info": null
    },
    {
        "title": "临秋三首  其二",
        "author": "宋庠",
        "content": "素潦沙成岸，苍条柳映津。\n蝉休疑惜己，蜻去似猜人。\n绀幕随天远，琼钩伴月新。\n清风时一至，吹尽故缨尘。",
        "dynasty": "宋",
        "collection_info": null
    },
    {
        "title": "临秋三首  其三",
        "author": "宋庠",
        "content": "脱叶金霜罢，沧洲满目前。\n林风寒结籁，溪日晚留烟。\n独木横官彴，方苞入稻田。\n持麾更吏隠，殊觉主恩偏。",
        "dynasty": "宋",
        "collection_info": null
    },
    {
        "title": "次韵和西堂风霾",
        "author": "宋庠",
        "content": "雾气疑成雨，终风亟挫春。\n祗惊天洒砾，宁是暮吹尘。\n大旆亡空泽，奔车偾要津。\n高楼非可望，偏汗扇中人。",
        "dynasty": "宋",
        "collection_info": null
    },
    {
        "title": "谒龙门无畏师塔祈雨作",
        "author": "宋庠",
        "content": "梵圣遗灵骨，洪缘福故都。\n慈深云不断，法徧雨常俱。\n使节开真椁，天香奉供炉。\n拳拳依帝力，余润冀昭苏。",
        "dynasty": "宋",
        "collection_info": null
    },
    {
        "title": "过普明禅院二首  其一",
        "author": "宋庠",
        "content": "自昔仁为里，于今福作田。\n清风残竹地，宝色故池天。\n绘象成真侣，家声入梵缘。\n一披龙藏集，无復叹亡篇。",
        "dynasty": "宋",
        "collection_info": null
    },
    {
        "title": "过普明禅院二首  其二",
        "author": "宋庠",
        "content": "轩冕唐年客，溪林洛社坊。\n虽开居士室，未坏鲁恭堂。\n佛树高弥绿，天花落更香。\n惟余名不灭，来伴法灯长。",
        "dynasty": "宋",
        "collection_info": null
    },
    {
        "title": "浮桥",
        "author": "宋庠",
        "content": "东潬双津隘，浮梁古制存。\n滩移淤岸势，标谑涨波痕。\n逆浪船排首，周阿缆植根。\n祀劳如举典，元凯有英魂。",
        "dynasty": "宋",
        "collection_info": null
    },
    {
        "title": "读书多所废忘",
        "author": "宋庠",
        "content": "旧学纷无几，幽怀断復寻。\n苍茫万机论，零落九州箴。\n枉嗜韦编读，犹依槁简吟。\n时无袁伯业，孤陋任年侵。",
        "dynasty": "宋",
        "collection_info": null
    },
    {
        "title": "晨兴读书",
        "author": "宋庠",
        "content": "老病何为者，陵晨缥帙开。\n终无经世略，似有着书才。\n史记金藏匮，春秋玉作杯。\n吾心聊自适，万事已焉哉。",
        "dynasty": "宋",
        "collection_info": null
    },
    {
        "title": "守洛",
        "author": "宋庠",
        "content": "久玷畴咨地，新蒙策免恩。\n往非堪咋舌，来宠梦惊魂。\n病与疑弓释，身随散栎存。\n惟余太阳照，终不碍孤盆。",
        "dynasty": "宋",
        "collection_info": null
    },
    {
        "title": "次韵和吴侍郎睡足成咏",
        "author": "宋庠",
        "content": "何处西台乐，高眠万虑沈。\n杯盘春席罢，风雨画堂深。\n气胜龟调息，魂交蝶伴心。\n有人惊晓漏，颠倒整衣簪。",
        "dynasty": "宋",
        "collection_info": null
    },
    {
        "title": "晚岁感旧寄永兴相国晏公",
        "author": "宋庠",
        "content": "误知三十载，顽鲁寄洪钧。\n物比青毡旧，年惊白髮新。\n河冰斜界陕，关树曲遮秦。\n何日陪师席，孤怀跪自陈。",
        "dynasty": "宋",
        "collection_info": null
    },
    {
        "title": "闻安道舍为邻火所焚",
        "author": "宋庠",
        "content": "里旅闻遗燎，连甍委夕煨。\n初无徙薪智，枉被及鱼灾。\n勺水宁堪救，三车谅未摧。\n天知君自足，聊復寄灵台。",
        "dynasty": "宋",
        "collection_info": null
    },
    {
        "title": "南轩望雨",
        "author": "宋庠",
        "content": "层霭冒遥城，风长雨足轻。\n暗云依电簇，微日记虹明。\n树洗连帷出，荷翻百琲倾。\n幸无漂麦虑，舒啸倚前楹。",
        "dynasty": "宋",
        "collection_info": null
    },
    {
        "title": "夕雨",
        "author": "宋庠",
        "content": "春溜檐声细，层波幕影斜。\n雷车陈后馆，云枕楚王家。\n桂凝霞杯蚁，莲空蜜炬花。\n莫漂枝上蝶，幽梦在天涯。",
        "dynasty": "宋",
        "collection_info": null
    },
    {
        "title": "雨歇",
        "author": "宋庠",
        "content": "急澍乘云度，凉烟落晚留。\n山颜红露日，田尾浊鸣沟。\n知倦翩翩鸟，来思湿湿牛。\n东菑聊骋望，偏识种瓜畴。",
        "dynasty": "宋",
        "collection_info": null
    },
    {
        "title": "池上观雨",
        "author": "宋庠",
        "content": "急雨横塘晚，萧萧逼坐隅。\n斜津添竹泪，繁点溢荷珠。\n泥重聊休燕，波翻尚浴鳬。\n风霆河外恶，桥卒弗传呼。",
        "dynasty": "宋",
        "collection_info": null
    },
    {
        "title": "送太常鱼博士通守汉州",
        "author": "宋庠",
        "content": "春霰霁征涂，离人向蜀初。\n还抛博士蕝，贪佐使君旟。\n藻思夸名阁，忠怀慕叱车。\n布刀多计吏，行矣数通书。",
        "dynasty": "宋",
        "collection_info": null
    },
    {
        "title": "冬行西圃溪上",
        "author": "宋庠",
        "content": "故柳樊官圃，新禾上野场。\n晚烟林外紫，昏日水中光。\n菊晚香犹在，橙寒味不长。\n萧然成隠趣，况復近山阳。",
        "dynasty": "宋",
        "collection_info": null
    },
    {
        "title": "四月十五日晚出溪上留连不能去",
        "author": "宋庠",
        "content": "偶来寻晚景，便觉涤嚣烦。\n岸柳相搀绿，风荷各自翻。\n归云何处宿，惊鹜或时喧。\n不奈沧波阔，鸠山有故源。",
        "dynasty": "宋",
        "collection_info": null
    },
    {
        "title": "讥俗",
        "author": "宋庠",
        "content": "白雪赓歌苦，华颠答难频。\n寒惊穿履客，饿耻祭墦人。\n洴澼金终贱，胡卢琐未真。\n原生宁是病，结驷往相亲。",
        "dynasty": "宋",
        "collection_info": null
    },
    {
        "title": "送谭秘校赴江陵理曹掾先过衡阳别墅",
        "author": "宋庠",
        "content": "吾彀飞名早，卿军补掾新。\n还家雁峰地，趋府鹤袍人。\n树色围荆垒，江声泻蜀津。\n无轻束矢讼，阴德及斯民。",
        "dynasty": "宋",
        "collection_info": null
    },
    {
        "title": "贫病",
        "author": "宋庠",
        "content": "贫病两何缘，相将百虑煎。\n储空担石粟，书贷倍称钱。\n客讶甘螬李，偷惊昔故毡。\n因声谢才鬼，拟作送穷船。",
        "dynasty": "宋",
        "collection_info": null
    },
    {
        "title": "秋湖上晚景四首  其一",
        "author": "宋庠",
        "content": "小小江山国，轻轻缟纻衣。\n波光清作面，天势碧成围。\n岸蝶随人舞，沙鸥掠坐飞。\n此心兼此境，安得不忘机。",
        "dynasty": "宋",
        "collection_info": null
    },
    {
        "title": "秋湖上晚景四首  其二",
        "author": "宋庠",
        "content": "曲槛堪何倚，幽芳几独寻。\n颓云山露顶，孤月水呈心。\n翘鹭多依浅，惊鱼更就深。\n归怀无晤语，身世两浮沈。",
        "dynasty": "宋",
        "collection_info": null
    },
    {
        "title": "秋湖上晚景四首  其三",
        "author": "宋庠",
        "content": "春溜来无限，新蒲绿未齐。\n苍烟山带北，红浪日平西。\n野鹜时孤往，林鹦忽并啼。\n一篇行一曲，依约似青溪。",
        "dynasty": "宋",
        "collection_info": null
    },
    {
        "title": "秋湖上晚景四首  其四",
        "author": "宋庠",
        "content": "浦溆春初满，风烟晚不销。\n泛杯横截窦，通舫小开桥。\n莲叶抽萍面，藤梢落树腰。\n此中无骇浪，容易打双桡。",
        "dynasty": "宋",
        "collection_info": null
    },
    {
        "title": "北楼晚景",
        "author": "宋庠",
        "content": "修曲少城偏，临秋坐眇然。\n残阳鸦翅外，新月鸟行边。\n隠轸齐侵地，苍茫鲁狩田。\n登高何必赋，归意自悁悁。",
        "dynasty": "宋",
        "collection_info": null
    },
    {
        "title": "寄李端明献臣",
        "author": "宋庠",
        "content": "学道年嗟晚，知非骨已惊。\n世纷夸要路，天意罪浮名。\n汶上朱轓宠，淮南白髮生。\n惟余方寸地，留贮岁寒情。",
        "dynasty": "宋",
        "collection_info": null
    },
    {
        "title": "次韵和吴侍郎寄致政张郎中以令子倅府迎侍河阳",
        "author": "宋庠",
        "content": "序齿颠毛贵，传家子绶青。\n兰芳应作膳，椿老别添龄。\n逸豫鸿排陆，欢心鲤过庭。\n几时陪雅集，醉弁一俄星。",
        "dynasty": "宋",
        "collection_info": null
    },
    {
        "title": "奉和御制龙图等阁观三圣御书",
        "author": "宋庠",
        "content": "羣玉中天府，珍图绿错文。\n丛楹开禹穴，宝画烂尧云。\n万牒真行辨，千题甲乙分。\n圣心尊世烈，披玩不知勤。",
        "dynasty": "宋",
        "collection_info": null
    },
    {
        "title": "晓入謻门趋殿中马上作",
        "author": "宋庠",
        "content": "钥出驰宫路，更余送晓筹。\n露盘先得日，温树未知秋。\n烟幕昏朱裏，风旗扬綵斿。\n鸣鞘历宣室，应为□神休。",
        "dynasty": "宋",
        "collection_info": null
    },
    {
        "title": "豹隠堂",
        "author": "宋庠",
        "content": "昔日蒸青地，今兹坐啸居。\n人瞻分虎出，庭记堕鳣余。\n萧墨斋犹宝，庄环室旧虚。\n嘉名传郡志，宁减武侯庐。",
        "dynasty": "宋",
        "collection_info": null
    },
    {
        "title": "题李洗马归欤堂",
        "author": "宋庠",
        "content": "君有诛茅地，重归一亩宫。\n身同岩桂老，心似草堂空。\n昔叹鱼随饵，今欢鹤出笼。\n吾庐嵩颍畔，亦欲狎樵翁。",
        "dynasty": "宋",
        "collection_info": null
    },
    {
        "title": "春晦寓目",
        "author": "宋庠",
        "content": "春序倏云晚，高台芳意多。\n花成风地缬，鸟作暝林歌。\n树气熏繁幄，池纹迭细波。\n夹城归骑散，烟絮徧铜驼。",
        "dynasty": "宋",
        "collection_info": null
    },
    {
        "title": "池鹜",
        "author": "宋庠",
        "content": "野水初盈沼，舒鳬亦伴游。\n双膺时没藻，斜阵或迎舟。\n敢厌吞腥累，真忘续胫忧。\n杜家邻舍远，刷羽恣淹留。",
        "dynasty": "宋",
        "collection_info": null
    },
    {
        "title": "赴洛经郑马上偶成",
        "author": "宋庠",
        "content": "去国虽伤别，乘轺尚及春。\n荥风清翼盖，巩树绿迎人。\n后队金铙响，前驱隼旆新。\n衰怀无丽赋，何以诧西宾。",
        "dynasty": "宋",
        "collection_info": null
    },
    {
        "title": "晨兴春冷",
        "author": "宋庠",
        "content": "玉骨临风怯，华钉恨带宽。\n冻醪催卯醉，小雪造春寒。\n锦瑟弦声润，山炉蕙炷干。\n良辰他日意，慎勿怨花残。",
        "dynasty": "宋",
        "collection_info": null
    },
    {
        "title": "时贤多以不才诮我因自咏",
        "author": "宋庠",
        "content": "我本无心士，终非济世才。\n虚舟人莫怒，疑虎石曾开。\n蚊负愁山重，葵倾喜日来。\n欲将嘲强解，真意转悠哉。",
        "dynasty": "宋",
        "collection_info": null
    },
    {
        "title": "题广爱寺楞伽山亭",
        "author": "宋庠",
        "content": "谁覆为山篑，工侔架海形。\n神鞭阴助险，佛髻巧分青。\n栋老栖烟湿，禽翻避呪灵。\n会须依定观，一一访岩扃。",
        "dynasty": "宋",
        "collection_info": null
    },
    {
        "title": "和中丞晏尚书西园晚秋怀寄  其一",
        "author": "宋庠",
        "content": "节物名园晚，风烟亦媚秋。\n钿梢低露竹，珠罅老霜榴。\n坞籁晴先响，窗霞暝自收。\n山楹谁侍坐，正似傅岩幽。",
        "dynasty": "宋",
        "collection_info": null
    },
    {
        "title": "和中丞晏尚书西园晚秋怀寄  其二",
        "author": "宋庠",
        "content": "众籁日萧萧，閒园气寂寥。\n风萍难覆水，霜叶易辞条。\n噪鹊繁声合，寒蝉旧吹飘。\n试寻篱下菊，邻酒浊盈瓢。",
        "dynasty": "宋",
        "collection_info": null
    },
    {
        "title": "城外秋晚",
        "author": "宋庠",
        "content": "泽莽鬰萧条，凭高不自聊。\n水寒陂雁集，城废冢狐妖。\n野色空秋穫，林声急暮樵。\n先畴东北路，乡思託回飈。",
        "dynasty": "宋",
        "collection_info": null
    },
    {
        "title": "过行庆关",
        "author": "宋庠",
        "content": "洛郑东西接，河山表裏雄。\n岭回千树出，天转两崖通。\n虎圈周原绿，敖仓汉粟红。\n今无杨仆耻，四海是关中。",
        "dynasty": "宋",
        "collection_info": null
    },
    {
        "title": "再经行庆",
        "author": "宋庠",
        "content": "行李纔踰郑，关门已及周。\n山支抱巩合，洛尾贯河流。\n驿骑迎朱毂，封人讶白头。\n往来何太数，惭恨见嵩丘。",
        "dynasty": "宋",
        "collection_info": null
    },
    {
        "title": "添色红",
        "author": "宋庠",
        "content": "景淑能藏媚，情多不顿开。\n初疑香色老，终伴綵烟来。\n夕露濡仙缬，晴阳染醉腮。\n施朱应有意，併为楚人材。",
        "dynasty": "宋",
        "collection_info": null
    },
    {
        "title": "郡圃观稻",
        "author": "宋庠",
        "content": "谁取霜禾种，来依郡圃栽。\n芒随虎掌熟，畦作佛袍开。\n自应蝉鸣候，应无蟹囓灾。\n公庖丰甑饭，知免拾颜煤。",
        "dynasty": "宋",
        "collection_info": null
    },
    {
        "title": "岁晏城上北眺",
        "author": "宋庠",
        "content": "万彙竞摇落，临高伤旅魂。\n惊飈无定响，寒日有余昏。\n路转平台苑，天降覆盎门。\n惓惓心未已，曷月报君恩。",
        "dynasty": "宋",
        "collection_info": null
    },
    {
        "title": "和中丞晏尚书西园石楠红叶可爱",
        "author": "宋庠",
        "content": "几岁江南树，高秋洛涘园。\n碧姿先雨润，红意后霜繁。\n影迭光风动，梢迷夕照翻。\n一陪幽兴赏，容易到黄昏。",
        "dynasty": "宋",
        "collection_info": null
    },
    {
        "title": "鸂鶒",
        "author": "宋庠",
        "content": "曲浦江湖漾，文禽伊洛飞。\n爱寻芳蓼去，更伴晚霞归。\n露溽金翘润，菰香锦臆肥。\n主人真赏厚，慎勿去郊扉。",
        "dynasty": "宋",
        "collection_info": null
    },
    {
        "title": "老屋",
        "author": "宋庠",
        "content": "老屋共栖迟，穷年弔影悲。\n宵床牛误斗，昼壁鼠无仪。\n窗北那成隠，家东益自嗤。\n因声谢巢燕，京洛足华榱。",
        "dynasty": "宋",
        "collection_info": null
    },
    {
        "title": "晓谒城东岳祠回马上作",
        "author": "宋庠",
        "content": "洚水成灾后，霜原落木秋。\n浊河虽自復，寒潦不知收。\n路坏停轺馆，城摧却敌楼。\n民廛无黍稷，何术望神休。",
        "dynasty": "宋",
        "collection_info": null
    },
    {
        "title": "小隠春日",
        "author": "宋庠",
        "content": "小隠非吾土，幽怀属暮春。\n人忧原宪病，鬼笑子龙贫。\n草合看迷路，篁抽欲过邻。\n俗嘲慵自解，鼷弩惜千钧。",
        "dynasty": "宋",
        "collection_info": null
    },
    {
        "title": "斋中焚香宴坐",
        "author": "宋庠",
        "content": "耳界千声外，炉熏一室中。\n妙心那有住，真意本无空。\n香饭凝盂白，天花蔽席红。\n閒观色身相，方信幻人工。",
        "dynasty": "宋",
        "collection_info": null
    },
    {
        "title": "送苏寺丞宰广德",
        "author": "宋庠",
        "content": "早捧诸侯檄，新登九列丞。\n庇身聊制锦，受命更怀冰。\n浦药熏行棹，江禾压翠塍。\n高楼如可望，西北一长凭。",
        "dynasty": "宋",
        "collection_info": null
    },
    {
        "title": "和吴侍郎微雨中与一二亲友同登香山石楼",
        "author": "宋庠",
        "content": "伊濑鸣秋麓，香楼隔雨溪。\n天形林罅出，山脊雾中迷。\n岸峻灵龛密，沙平野路低。\n只应观佛土，物物便堪齐。",
        "dynasty": "宋",
        "collection_info": null
    },
    {
        "title": "岁晏感怀寄吴侍郎",
        "author": "宋庠",
        "content": "百虑静相寻，萧萧芳岁阴。\n感君辞剧日，休我冒荣心。\n历块疲东道，巢枝忆故林。\n霜毛秋更短，持底受华簪。",
        "dynasty": "宋",
        "collection_info": null
    },
    {
        "title": "同年庞汝弼赴宰临贺见过叙别因成感咏",
        "author": "宋庠",
        "content": "朋好日寥落，征骖那忍闻。\n先成数日恶，更负十年熏。\n客棹秋泷水，官邮暮岭云。\n图南尚良食，少作弔湘文。",
        "dynasty": "宋",
        "collection_info": null
    },
    {
        "title": "斋居有感",
        "author": "宋庠",
        "content": "气逐熏絃动，春随毕雨残。\n蠹桃欹废井，新李碍游冠。\n处晦垂辕骥，干时上坂丸。\n无人怜仲叔，平日忆猪肝。",
        "dynasty": "宋",
        "collection_info": null
    },
    {
        "title": "立春",
        "author": "宋庠",
        "content": "底处春来早，依依傍日华。\n年光随宝胜，阳律犯鸣笳。\n冰沼应潜坼，风枝已自斜。\n江南无驿骑，何计赏梅花。",
        "dynasty": "宋",
        "collection_info": null
    },
    {
        "title": "李公佐归汉东",
        "author": "宋庠",
        "content": "门有联瓜懿，人伤掺袂分。\n新篇稽奏牍，故社恋乡枌。\n桂魄离怀苦，兰苕夕膳熏。\n芳音毋自宝，西北足归云。",
        "dynasty": "宋",
        "collection_info": null
    },
    {
        "title": "送王秘校岭南都讲学",
        "author": "宋庠",
        "content": "高才尝负俗，公荐此开荣。\n却领淹中学，还为稷下卿。\n槐依乡市绿，风入舞坛清。\n稽古方知力，腾飞自有程。",
        "dynasty": "宋",
        "collection_info": null
    },
    {
        "title": "岁晏思归五首  其一",
        "author": "宋庠",
        "content": "岁晏坐伊川，孤襟日惘然。\n无功堪载策，有路即妨贤。\n宠辱丹心寸，年光素髮边。\n含毫虽踯躅，自欲赋归田。",
        "dynasty": "宋",
        "collection_info": null
    },
    {
        "title": "岁晏思归五首  其二",
        "author": "宋庠",
        "content": "碌碌真邀宠，容容谢致君。\n短鳬生愧胫，狂鹿老思羣。\n急节惊流水，浮名伴薄云。\n归欤堪击壤，况復值唐勋。",
        "dynasty": "宋",
        "collection_info": null
    },
    {
        "title": "岁晏思归五首  其三",
        "author": "宋庠",
        "content": "昔宠尘三事，今怀念一丘。\n稻粱争鹜饱，章服裹狙愁。\n心与蘧非化，年惊赵语偷。\n欲将知止意，归谢汉恩侯。",
        "dynasty": "宋",
        "collection_info": null
    },
    {
        "title": "岁晏思归五首  其四",
        "author": "宋庠",
        "content": "颍曲多成濑，茨山亦有村。\n不知荣革履，便欲返衡门。\n邵圃瓜畴熟，陶庐菊径存。\n敢言轻宠禄，知退是酬恩。",
        "dynasty": "宋",
        "collection_info": null
    },
    {
        "title": "岁晏思归五首  其五",
        "author": "宋庠",
        "content": "世有功名羡，人将躁静殊。\n冥鸿专避弋，斗鹖喜捐躯。\n驾败谁矜巧，山移却信愚。\n白云无诮我，归意本区区。",
        "dynasty": "宋",
        "collection_info": null
    },
    {
        "title": "主荐后喧讼不已",
        "author": "宋庠",
        "content": "昔贲丘园聘，今嗟势利趋。\n何尝轻九九，自欲较铢铢。\n钩百劳筋败，朝三怒气粗。\n因声谢乡校，真赏愧非夫。",
        "dynasty": "宋",
        "collection_info": null
    },
    {
        "title": "自宝应踰岭至潜溪临水煎茶",
        "author": "宋庠",
        "content": "关塞云西路，僧庐左右开。\n过岩逢石坐，寻水到源回。\n天籁吟松坞，云腴溢茗杯。\n宫城纔十里，导骑莫相催。",
        "dynasty": "宋",
        "collection_info": null
    },
    {
        "title": "致仕得请泛舟归第",
        "author": "宋庠",
        "content": "辅郡初辞节，孤舟始去官。\n桥头帆影急，枕底浪声寒。\n好爵云谁宠，危心且自安。\n赐车诚可爱，閒共子孙看。",
        "dynasty": "宋",
        "collection_info": null
    },
    {
        "title": "哭子正直讲",
        "author": "宋庠",
        "content": "頍弁王门客，横经胄席师。\n频扬四巡颂，屡析六身疑。\n寂寞终嘲白，侏儒讵信饥。\n一朝嗟溘尽，福善亦予欺。",
        "dynasty": "宋",
        "collection_info": null
    },
    {
        "title": "柳嘲竹",
        "author": "宋庠",
        "content": "好在碧檀栾，丛低度岁寒。\n何堪裁凤律，只好制鱼竿。\n拂水烟梢润，含风钿叶攒。\n芳阴聊奉庇，君试仰天看。",
        "dynasty": "宋",
        "collection_info": null
    },
    {
        "title": "送上元张尉",
        "author": "宋庠",
        "content": "驰誉光英域，糊名限选条。\n州临建业水，路出广陵潮。\n归思刀头苦，离心旆影摇。\n行闻有荐牍，南阙鬰岧峣。",
        "dynasty": "宋",
        "collection_info": null
    },
    {
        "title": "送余姚顾尉",
        "author": "宋庠",
        "content": "昔意青霞远，新恩黄绶荣。\n官同吴市隠，赋压楚乡平。\n天霁晨帆驶，潮回夜艑轻。\n千岩胜游近，且莫弃尘缨。",
        "dynasty": "宋",
        "collection_info": null
    },
    {
        "title": "送乌程吴尉",
        "author": "宋庠",
        "content": "千人尝得儁，再命尚沈僚。\n左右为容晚，东南作尉遥。\n乡心乌鹊树，春醉橐驼桥。\n今夕羁魂枕，前知为别销。",
        "dynasty": "宋",
        "collection_info": null
    },
    {
        "title": "送常熟钱尉",
        "author": "宋庠",
        "content": "吏最三年集，僚英一尉沈。\n清壶人映玉，勋券庙藏金。\n夕馆淮蟾度，春篙楚汰深。\n王孙情几许，芳草徧天浔。",
        "dynasty": "宋",
        "collection_info": null
    },
    {
        "title": "送舒州怀宁尉孙景先省严亲后赴职",
        "author": "宋庠",
        "content": "乡书曾擅秀，父任此为郎。\n却捧三铨檄，归称百岁觞。\n淮山瞻晓堠，皖浦转春樯。\n无累徒劳叹，廉车竚荐章。",
        "dynasty": "宋",
        "collection_info": null
    },
    {
        "title": "送高邮叶尉",
        "author": "宋庠",
        "content": "佛塔千名榜，铨台再调符。\n空登拔萃目，未免没阶趋。\n爨桂方辞洛，羹莼尚及吴。\n振淹知孔迩，华萼映鸿都。",
        "dynasty": "宋",
        "collection_info": null
    },
    {
        "title": "官况",
        "author": "宋庠",
        "content": "久旷三山直，空陪五日趋。\n文无饰羽巧，心有刻舟愚。\n陛戟愁饥死，关门骇宠呼。\n缺然偏自愧，乘马与双鳬。",
        "dynasty": "宋",
        "collection_info": null
    },
    {
        "title": "故岁东园植竹喜今春方芳",
        "author": "宋庠",
        "content": "几日霜根地，新年绿玉阴。\n春来虽换叶，寒去转虚心。\n乳节烟膏腻，空梢夕籁沈。\n何时殊实老，留遗九苞禽。",
        "dynasty": "宋",
        "collection_info": null
    },
    {
        "title": "蔬食",
        "author": "宋庠",
        "content": "何筯空图贵，潘园且荐羞。\n肥非糠籺饱，炙耻弹鸮求。\n余薤行堪种，芳葵莫预忧。\n伯阳真意在，鼠坏弃谁收。",
        "dynasty": "宋",
        "collection_info": null
    },
    {
        "title": "浩叹",
        "author": "宋庠",
        "content": "鼻浊哀吟倦，空怀浩叹盈。\n心同注钩怯，功比画墁轻。\n俗态惊狙怒，刚肠谢鹜争。\n淹回江外客，日夕望尧旍。",
        "dynasty": "宋",
        "collection_info": null
    },
    {
        "title": "昔叹",
        "author": "宋庠",
        "content": "昔叹桴乘海，今悲涧隠松。\n连城轻僞璧，画室畏真龙。\n静胜将生白，机亡耻合踪。\n谁谈龟手术，洴澼换吴封。",
        "dynasty": "宋",
        "collection_info": null
    },
    {
        "title": "侍宴集英殿因过学士院旧庐有感",
        "author": "宋庠",
        "content": "昔日金门署，重来素髮臣。\n故词多削藁，前诫尚铭绅。\n宝翰余龛锁，仙山晦壁尘。\n更怜温室树，颜色老于人。",
        "dynasty": "宋",
        "collection_info": null
    },
    {
        "title": "送殿丞杨备通理睦州",
        "author": "宋庠",
        "content": "引籍淹闺序，监州得海壖。\n贪随涛鹭驿，倦趁火城天。\n织纻吴侬富，垂纶汉客贤。\n遥知怀我处，霜月暝楼边。",
        "dynasty": "宋",
        "collection_info": null
    },
    {
        "title": "读贾谊新书",
        "author": "宋庠",
        "content": "谁谓贾生学，兼之文帝朝。\n死忧王坠马，生赋鵩如鸮。\n被召宣温密，矜功绛灌骄。\n勤勤论五饵，史笔未相饶。",
        "dynasty": "宋",
        "collection_info": null
    },
    {
        "title": "行舟汉口",
        "author": "宋庠",
        "content": "泽国风波恨，孤帆日夕征。\n山连吴树绿，江入汉源清。\n鬓乱将成葆，心摇不后旌。\n销魂千里外，宁是忆莼羹。",
        "dynasty": "宋",
        "collection_info": null
    },
    {
        "title": "闻胡明远记室将至",
        "author": "宋庠",
        "content": "昔叹都门别，今闻陇坂还。\n风烟背秦塞，陵邑过周关。\n松老忘年契，朱衰玩日颜。\n须君述征赋，方验此涂艰。",
        "dynasty": "宋",
        "collection_info": null
    },
    {
        "title": "送谢煜赴无为主簿",
        "author": "宋庠",
        "content": "怀檄倦游都，劳劳舣客舻。\n秋渠沿莨荡，春坞见濡须。\n秫齐添宾酌，兰苕入养厨。\n明年献文地，南阙倚星榆。",
        "dynasty": "宋",
        "collection_info": null
    },
    {
        "title": "摄祀出城过西苑马上作",
        "author": "宋庠",
        "content": "斗柄仙城晓，龙鳞下隰通。\n三竿眺羲驭，十里过商中。\n水藉天容碧，尘依驿辙红。\n喜闻何力语，应为乐秋丰。",
        "dynasty": "宋",
        "collection_info": null
    },
    {
        "title": "关外",
        "author": "宋庠",
        "content": "关外峥嵘岁，河边寂寞洲。\n寒云能不雨，高柳强先秋。\n野静狐狸出，沙长雁鹜留。\n登临虽信美，无赋可销忧。",
        "dynasty": "宋",
        "collection_info": null
    },
    {
        "title": "和吴侍郎寓赵中令韩王宅",
        "author": "宋庠",
        "content": "平昔元勋第，多年洛水头。\n荒池威凤去，高栋野鸱愁。\n木老争侵日，花寒各媚秋。\n犹欣宾馆在，临赏寄名流。",
        "dynasty": "宋",
        "collection_info": null
    },
    {
        "title": "至日圜丘摄事礼毕早归马上口占",
        "author": "宋庠",
        "content": "祠馆宵灯罢，归骖晓辔轻。\n天规斜抱苑，斗柄曲临城。\n路记仙舆辙，林空宝雉声。\n上元新甲子，休气接平明。",
        "dynasty": "宋",
        "collection_info": null
    },
    {
        "title": "郡圃秋日二首  其一",
        "author": "宋庠",
        "content": "闰去秋归早，开轩洒病襟。\n晓风凌羽扇，商气袭瑶琴。\n竹雨无情碧，荷烟底事深。\n萧萧差可赏，只是恨年深。",
        "dynasty": "宋",
        "collection_info": null
    },
    {
        "title": "郡圃秋日二首  其二",
        "author": "宋庠",
        "content": "累榭孤城侧，空陂八月凉。\n高云收雨意，淡日作秋光。\n叶落风蝉坞，巢空社燕梁。\n变衰从此始，何术奈羣芳。",
        "dynasty": "宋",
        "collection_info": null
    },
    {
        "title": "次韵和吴侍郎偶至城西一二名园",
        "author": "宋庠",
        "content": "几曲西园路，幽深隠岁华。\n偶乘安道兴，直过辟疆家。\n畦脉争分溜，丛名各记花。\n身閒飞盖远，容易到曛霞。",
        "dynasty": "宋",
        "collection_info": null
    },
    {
        "title": "佛岭",
        "author": "宋庠",
        "content": "凤谷掩西岭，鹫宫联四陬。\n山晴岩独雾，林暑涧常秋。\n风御疏清磬，云柯抱晚楼。\n琼芝徧诸崦，岁暮傥来游。",
        "dynasty": "宋",
        "collection_info": null
    },
    {
        "title": "送庆州安化元处宗主簿",
        "author": "宋庠",
        "content": "黄绶荣新牒，华颠惜美材。\n越心枝上远，羌思笛中来。\n烽烬和星落，刀环伴月开。\n寄言栖棘地，鸾翮少徘徊。",
        "dynasty": "宋",
        "collection_info": null
    },
    {
        "title": "送颍阴张主簿",
        "author": "宋庠",
        "content": "早服英雄彀，胡为州县劳。\n荆璆不自鬻，郢雪向谁高。\n月鼓千声迭，霜风万窍号。\n行行星聚国，芳尺慰同袍。",
        "dynasty": "宋",
        "collection_info": null
    },
    {
        "title": "送巢县梅主簿",
        "author": "宋庠",
        "content": "吴邑神仙系，梁台英俊游。\n官从鸾棘试，材俟蚁封求。\n堂桂叨联籍，陔兰庆奉羞。\n行行离恨苦，淮月一弦秋。",
        "dynasty": "宋",
        "collection_info": null
    },
    {
        "title": "孟津岁晚十首  其一",
        "author": "宋庠",
        "content": "我怼流年晚，年将我志违。\n终风来北怒，寒日趁西归。\n野兽求羣骋，离鸿望影飞。\n君恩殊未报，愁忆故山薇。",
        "dynasty": "宋",
        "collection_info": null
    },
    {
        "title": "孟津岁晚十首  其二",
        "author": "宋庠",
        "content": "地阔山川崄，风高万卉干。\n山烟晨作暝，河气晚催寒。\n革眼移前带，梁金晦旧冠。\n胡然坐衰靡，无客饷千丸。",
        "dynasty": "宋",
        "collection_info": null
    },
    {
        "title": "孟津岁晚十首  其三",
        "author": "宋庠",
        "content": "隠轸分河壤，峥嵘念岁华。\n关云沈巩树，楼月啸羌笳。\n要路谁云骋，浮生会有涯。\n高哉羡门子，横海挹朝霞。",
        "dynasty": "宋",
        "collection_info": null
    },
    {
        "title": "孟津岁晚十首  其四",
        "author": "宋庠",
        "content": "岁籥行周矣，官斋坐悄然。\n修篁全露节，衰柳不停烟。\n霜苦云收阵，天斜月控弦。\n寸心如斗柄，常在帝车前。",
        "dynasty": "宋",
        "collection_info": null
    },
    {
        "title": "孟津岁晚十首  其五",
        "author": "宋庠",
        "content": "曲岸羣芳歇，高台倦目留。\n晋山青不断，河潦浊难收。\n世路功名急，天衢岁月遒。\n吾生犹可养，嵩麓是耕畴。",
        "dynasty": "宋",
        "collection_info": null
    },
    {
        "title": "孟津岁晚十首  其六",
        "author": "宋庠",
        "content": "戍苦河兼重，星回岁聿悲。\n颓云埋雪树，暗水入冰池。\n山迭看疑近，楼高倚更危。\n吞腥何日了，归去茹华芝。",
        "dynasty": "宋",
        "collection_info": null
    },
    {
        "title": "孟津岁晚十首  其七",
        "author": "宋庠",
        "content": "大室东南望，分明鸾鹤飞。\n何尝无路往，自是有心违。\n隠谷松声淡，仙区药甲肥。\n行年六十一，非外更知非。",
        "dynasty": "宋",
        "collection_info": null
    },
    {
        "title": "孟津岁晚十首  其八",
        "author": "宋庠",
        "content": "芳序虽摇落，吾生任屈伸。\n日催轻璧士，天赦戴盆人。\n宵雁多号月，冰鱼暗待春。\n自怜麋鹿性，晚节顿缨频。",
        "dynasty": "宋",
        "collection_info": null
    },
    {
        "title": "孟津岁晚十首  其九",
        "author": "宋庠",
        "content": "昔日山林愿，今兹轩冕游。\n祗惊年苒苒，安议政优优。\n小雪烟横野，残笳月背楼。\n河边杨树老，不是桂淹留。",
        "dynasty": "宋",
        "collection_info": null
    },
    {
        "title": "孟津岁晚十首  其一○",
        "author": "宋庠",
        "content": "渥赭随颜罢，飞霜入鬓新。\n夜壶寒展刻，冬晷急驰轮。\n名美诚堪徇，身閒我独亲。\n聊持一樽酒，不为画蛇人。",
        "dynasty": "宋",
        "collection_info": null
    },
    {
        "title": "岁晚感事  其一",
        "author": "宋庠",
        "content": "息偃君恩厚，峥嵘岁律迁。\n若惊曾为宠，见嫉不因贤。\n白日孤盆外，苍蝇尺璧前。\n东隅虽已失，忠意尚惓惓。",
        "dynasty": "宋",
        "collection_info": null
    },
    {
        "title": "岁晚感事  其二",
        "author": "宋庠",
        "content": "荣路冥烦客，单车寂寞州。\n野氛连市涨，寒水夹城流。\n塞上真亡马，江边独信鸥。\n不知芳岁晚，霜雪上人头。",
        "dynasty": "宋",
        "collection_info": null
    },
    {
        "title": "岁晚感事  其三",
        "author": "宋庠",
        "content": "积水千陂会，孤城一角存。\n鸟乌喧昼霁，蛇虺喜冬温。\n地夐荒民屋，天高思国门。\n楚优歌舞拙，何处强持樽。",
        "dynasty": "宋",
        "collection_info": null
    },
    {
        "title": "初憩河阳郡斋三首  其一",
        "author": "宋庠",
        "content": "河洛周郊会，风烟晋部邻。\n人传种花县，地记跃鱼津。\n梨枣知秋晚，桑麻验俗淳。\n惟忧三载课，无术效臣恂。",
        "dynasty": "宋",
        "collection_info": null
    },
    {
        "title": "初憩河阳郡斋三首  其二",
        "author": "宋庠",
        "content": "积晦云初罢，余光火尚流。\n疏桐凋晚日，孤扇避高秋。\n令尹何妨仕，将军不必侯。\n此心机息转，只好弄羣鸥。",
        "dynasty": "宋",
        "collection_info": null
    },
    {
        "title": "初憩河阳郡斋三首  其三",
        "author": "宋庠",
        "content": "郊圃连官圃，秋阴半岁阴。\n乱流横掠野，残日倒穿林。\n雪拥承簪髮，丹藏恋阙心。\n思归谁作引，从古怨瑶琴。",
        "dynasty": "宋",
        "collection_info": null
    },
    {
        "title": "晓汲",
        "author": "宋庠",
        "content": "晓汲过春畦，高梧待凤欹。\n瓮思閒凿隧，瓶险畏居湄。\n照影香钗坠，蠲烦素绠垂。\n寂寥无醉辖，瓢饮共栖迟。",
        "dynasty": "宋",
        "collection_info": null
    },
    {
        "title": "迟明出都",
        "author": "宋庠",
        "content": "晓出西郊道，回瞻北阙天。\n城头云敛盖，关外月低弦。\n委佩辞朝绂，鸣笳逐使旃。\n老臣三去国，凭轼泪潺湲。",
        "dynasty": "宋",
        "collection_info": null
    },
    {
        "title": "次韵和吴侍郎以余偶名新花为压丛春见贶",
        "author": "宋庠",
        "content": "异草来何许，低昂曲沼滨。\n不胜丛上意，翻作叶中春。\n逗蕊清香远，衔跗绛彩匀。\n芳心如有属，宜在赋诗人。",
        "dynasty": "宋",
        "collection_info": null
    },
    {
        "title": "淮南早春风雨连日俗以为宜",
        "author": "宋庠",
        "content": "淮海岁方新，层阴便浃辰。\n山山能作雨，物物解呈春。\n野鸟千声异，江芜一色匀。\n农区田溜满，偏慰守藩臣。",
        "dynasty": "宋",
        "collection_info": null
    },
    {
        "title": "和柴天休郑舍人奉祠太一见怀之作",
        "author": "宋庠",
        "content": "初启冬冥管，知祠亳忌坛。\n云璈赓夜曲，琼蕊供朝餐。\n真御扶飈远，僊威抱斗寒。\n劳君怀晤语，此夕宿坡銮。",
        "dynasty": "宋",
        "collection_info": null
    },
    {
        "title": "春晦小雨",
        "author": "宋庠",
        "content": "节晦春芜歇，天高暮雨空。\n轻雷遥应电，斜日倒成虹。\n阴绿苔浮水，幽光蕙转风。\n何须俗士驾，三径有蒿蓬。",
        "dynasty": "宋",
        "collection_info": null
    },
    {
        "title": "春夕",
        "author": "宋庠",
        "content": "暝色蔽孤斋，空轩向夕开。\n花低应露下，月暗觉云来。\n烛牖轻蛾聚，风枝倦鸟猜。\n无言聊隠几，万境一灵台。",
        "dynasty": "宋",
        "collection_info": null
    },
    {
        "title": "有将独鹤行都市道上者左右奔迫野态憔悴因成短韵",
        "author": "宋庠",
        "content": "明心本霄汉，此路极喧埃。\n何意鸣皋罢，翻同舞市来。\n波鱼忧辙涸，海鸟避风灾。\n寄语昂昂质，非君羽独摧。",
        "dynasty": "宋",
        "collection_info": null
    },
    {
        "title": "郡斋多疾",
        "author": "宋庠",
        "content": "歌召非周陕，褎黄谢汉台。\n名将恩共忝，衰与疾俱来。\n素髮惭犀导，朱颜藉玉杯。\n勋劳真索莫，出处尚徘徊。\n且脱平津粟，谁忧长孺灰。\n淮阳安敢薄，卧治恐非才。",
        "dynasty": "宋",
        "collection_info": null
    },
    {
        "title": "和通判刁博士属疾次韵",
        "author": "宋庠",
        "content": "退食仍移疾，消烦尚偃床。\n玉姿经毁润，松色贯寒芳。\n潄液仙池满，观心慧炬光。\n清魂同鹤警，妙数喜龟长。\n且答毗城问，休回楚客肠。\n定知灵气復，新句有风霜。",
        "dynasty": "宋",
        "collection_info": null
    },
    {
        "title": "进读唐书终帙",
        "author": "宋庠",
        "content": "隋室重氛极，唐家景命新。\n地归裂残壤，天洗战余尘。\n遂纳诸戎贡，争陪二月巡。\n瀛洲登俊老，烟阁尽名臣。\n轻重非关鼎，兴亡要在人。\n旧都纷秀麦，前事徧书筠。\n哲后疑图暇，西厢访古频。\n终篇见成败，摘句屡咨询。\n青史嘉遗直，元龟遗圣辰。\n愿将稽古意，万一助尧仁。",
        "dynasty": "宋",
        "collection_info": null
    },
    {
        "title": "杨寺丞掌务西洛访别",
        "author": "宋庠",
        "content": "长安久羁宦，门巷绝卿舆。\n朝绶徒云忝，宾綦日已疏。\n何为趋玉趾，乃肯眷蓬庐。\n九棘历华选，四环承庆余。\n频叨范叔赠，时取长卿书。\n清晤辄穷景，高谈宁爨苏。\n夫何苦吏役，忽尔怆离居。\n交臂愿从子，盍簪嗟弃予。\n梁郊春草后，巩树夏云初。\n安石访吟社，少游乘泽车。\n一官方效智，万里乍纡途。\n雅节鄙时尚，高才凌太虚。\n奏篇希乙览，刷羽迟南图。\n行矣姑自爱，汉家方向儒。",
        "dynasty": "宋",
        "collection_info": null
    },
    {
        "title": "中秋禁林对月",
        "author": "宋庠",
        "content": "素籥中分夜，祥蓂对满辰。\n千门迎皓彩，一气洗空轮。\n凈失金釭影，寒生露掌津。\n仙京全是玉，佛界即成银。\n宫瓦收苍雾，天渊减翠沦。\n网珠聊借媚，纨扇枉迷真。\n爽籁通鳷鹊，斜光淡结邻。\n孤怀无晤赏，长啸待清晨。",
        "dynasty": "宋",
        "collection_info": null
    },
    {
        "title": "寓宿南宫言怀",
        "author": "宋庠",
        "content": "始寓南台直，偏惊素籥霜。\n悲秋真骑省，出沐愧山郎。\n自许鸥机息，谁矜鹤胫长。\n尘缁洛客袂，枌老汉人乡。\n篝烛沈幽幔，翻经袭隠囊。\n杯醪冰余渌，砚滴泻寒光。\n岁晚凋兰佩，风干裂芰裳。\n星乌绕枝倦，瑶草蔽庭荒。\n道为虚心胜，情缘感物伤。\n劳歌少悽恻，夷路即腾骧。",
        "dynasty": "宋",
        "collection_info": null
    },
    {
        "title": "枢密东院秋日",
        "author": "宋庠",
        "content": "试问山林客，胡然廊庙中。\n借筹终不效，数马亦何功。\n䆗窱荀池北，回环汉垒东。\n缯云高幕润，瑶草半庭空。\n乍失苍门燕，初闻上苑鸿。\n凉催珍簟卷，气袭碧帘通。\n虬箭天边漏，乌竿物外风。\n心倾徒类藿，髮短更惊蓬。\n自谂非真相，其谁恨秃翁。\n婆娑君勿诮，併为主恩隆。",
        "dynasty": "宋",
        "collection_info": null
    },
    {
        "title": "赠传法光梵二大卿兼述译场之盛",
        "author": "宋庠",
        "content": "梵劫扶皇历，高才会圣门。\n五天真释种，三国旧王孙。\n译诂生知慧，卿联万户恩。\n斋熏光汉邸，结集盛秦园。\n交照无殊俗，多闻属上根。\n学徒纷雾委，经录灿星繁。\n妙义观心德，华音置使翻。\n祝场千偈出，空境一灯存。\n列圣文垂象，旁行笔记源。\n院碑鰲抃岛，御榜鹫巢轩。\n地倚区中胜，人缘物外尊。\n十年参凈职，于此愧忘言。",
        "dynasty": "宋",
        "collection_info": null
    },
    {
        "title": "寄长安端明王左丞",
        "author": "宋庠",
        "content": "纲辖尊华省，旌麾镇旧秦。\n州荣朱毂守，公待黑头人。\n从橐荷中密，仁风扉外春。\n才包扬马思，政续赵张神。\n鼎餁终调鹄，天文尚翦鹑。\n山光函谷晓，柳色渭桥新。\n勒队良家子，邀欢代舍宾。\n声华今绝拟，事业古难伦。\n顾我非贤宰，惟朝念老臣。\n官衔温室殿，城垒富平津。\n有秩皆踰分，无功可活民。\n餐霞聊却疾，面壁更求真。\n野屐茨峰路，渔竿颍水滨。\n拳拳知止诫，行及谢交亲。",
        "dynasty": "宋",
        "collection_info": null
    },
    {
        "title": "讲诗彻章置酒崇政殿讲官两府宗室近臣皆预会奏御",
        "author": "宋庠",
        "content": "经艺尊诗学，书林眷讲臣。\n礼将恩并渥，道与日俱新。\n圣问临篇裕，王风即席淳。\n妙谈开宝帙，高宴宠华绅。\n朝笏仪庭鹭，宗藩瑞世麟。\n天浆聊挹斗，帝曲豫回春。\n惠洽需占象，欢留景驻轮。\n诸儒稽古力，千载颂逢辰。",
        "dynasty": "宋",
        "collection_info": null
    },
    {
        "title": "次韵和观文王尚书谢余寄示新诗",
        "author": "宋庠",
        "content": "久免台阶重，频迁郡守优。\n朱轮真冒宠，白髮自惊秋。\n事往情多感，年衰气失遒。\n徘徊河裏望，凋落汉庭游。\n俚曲聊成唱，真筌不暇搜。\n空思益者友，安议赋家流。\n心町都遗迹，辞林幸见庥。\n丰谣连井甸，华札满轻邮。\n已许琼为报，何妨漆更投。\n济川毋谑我，归梦在渔舟。",
        "dynasty": "宋",
        "collection_info": null
    },
    {
        "title": "都下灯夕",
        "author": "宋庠",
        "content": "火树欝岧峣，山车切绛霄。\n层楼移旦阙，复道借星桥。\n花散非因雨，霞多不为朝。\n声来知佩近，香去惜车遥。\n遇扇还闻曲，逢台即听箫。\n更筹且莫尽，綵月正飘飖。",
        "dynasty": "宋",
        "collection_info": null
    },
    {
        "title": "元会观礼呈仆射相国吕公",
        "author": "宋庠",
        "content": "干历端辰启，王庭庆礼昭。\n虞篇五端辑，汉句九宾朝。\n物象开苍陆，声明薄绛霄。\n寒依朱燎尽，春入綵旗遥。\n舞翟凌干密，蟠螭压陛骄。\n晨光生剑佩，和气引咸韶。\n宝极瞻垂衮，星阶集珥貂。\n班时先正夏，拜祝故尊尧。\n山献称觞寿，雷传浃宇谣。\n燕需云布象，恩沥斗回杓。\n任土虔方骋，居乡列瑞条。\n须知容典盛，画一頼曹萧。",
        "dynasty": "宋",
        "collection_info": null
    },
    {
        "title": "冬至观两宫盛礼奏御",
        "author": "宋庠",
        "content": "帝运姚华协，天元汉历长。\n三正来復旦，万寿此称觞。\n洛宅均中景，涂山采旧章。\n礼文穷竹素，欢意动梯航。\n稷野茅联位，轩筠縠向阳。\n中天倚华阙，大火敞明堂。\n交铩髬髵队，填街隠辚装。\n九关凝协气，复道竚清光。\n子事蒸蒸极，宸仪穆穆扬。\n母慈尊莫二，君拜祉无疆。\n饰喜仙园奏，熏空佛土香。\n含饴先侑宴，袭衮始宾王。\n䆗窱宫门狄，谁何陛楯郎。\n长绅纷拱着，珍佩蔼森璋。\n树次天开帟，储恩斗具浆。\n风乌迎细转，霞燎俨相望。\n辨御辰承盖，呼鞭辇出房。\n云咸薄金石，星日上旗常。\n逸缀朱干动，多仪的马骧。\n麟题公有姓，鹭羽客分行。\n上宰陈瑶爵，黎贤抃绣裳。\n祈龄后天老，介福委山穰。\n翼翼心同竭，渠渠泽载霶。\n诗弦满坑谷，庖味益圆方。\n盛掩钧台旧，仪高鲁观祥。\n深仁跂喙逮，嘉唱股肱良。\n茨夏随天步，鱼龙屏戏场。\n晏温澄象纬，渗漉暨要荒。\n瑞典精销祲，涂歌圣择狂。\n樵苏无发哂，崖略蹈皇纲。",
        "dynasty": "宋",
        "collection_info": null
    },
    {
        "title": "出都赴郑作",
        "author": "宋庠",
        "content": "初免鸿枢任，无庸白髮身。\n衰年虽去国，荣路尚妨人。\n官借荀池旧，恩加汉节新。\n鸣铙先绣幰，彀骑挟朱轮。\n梁雪初收腊，荥波渐溢春。\n且持宽大诏，行及劝耕民。",
        "dynasty": "宋",
        "collection_info": null
    },
    {
        "title": "明堂大飨庆成奏御",
        "author": "宋庠",
        "content": "盛节严周配，宏模轶汉仪。\n还因大庭敞，就展合宫祠。\n揆序乘霜籥，涓辰袭宝龟。\n重檐开䆗窱，缀牖列参差。\n苍邸尊圆覆，嘉牲接厚祇。\n五精均帝飨，三圣侑灵嬉。\n备物先昭德，长言各奏诗。\n美光浮羽戚，休气冒尊彝。\n虚次天弥健，还衡斗辄随。\n礼成无坠典，神醉答繁釐。\n解作初占雨，恩浓遂浃肌。\n欢心偕岳抃，赦驿与星驰。\n载瑞催麟笔，包锋促虎皮。\n具臣何以报，拜首百工熙。",
        "dynasty": "宋",
        "collection_info": null
    },
    {
        "title": "次韵和州府吴大资病愈后见寄之作",
        "author": "宋庠",
        "content": "冠盖山川旧，星灰五载余。\n辞荣唐院使，麾守旧尚书。\n弓影临觞悟，舟心触物虚。\n尘埃题宇壁，污潦泛杯渠。\n世事多荣悴，天均任惨舒。\n交情非苟合，笔力自雄摅。\n蒲坂军旄重，河桥驿辙疏。\n归耕年渐逼，乡思满柴车。",
        "dynasty": "宋",
        "collection_info": null
    },
    {
        "title": "访李生郊居",
        "author": "宋庠",
        "content": "林下一逢迎，幽人此养生。\n歌嬉入尧壤，种树漏秦坑。\n岁晏农囷实，宾欢野馔盈。\n松黄浮晚酒，薇叶芼晨羹。\n霜树榴房绽，阳畦药甲荣。\n归轩且莫驾，孤月在山楹。",
        "dynasty": "宋",
        "collection_info": null
    },
    {
        "title": "皇子庆诞奏御",
        "author": "宋庠",
        "content": "积德皇阶厚，诒孙宝训长。\n祺宫前祝祉，猗殿此开祥。\n即夕铜吹律，先时日抱光。\n由来七鬯主，更重室家王。\n瑞荚随辰满，仙兰备浴芳。\n已知周卜永，方验宋宗彊。\n京甸欢余霈，宸帷溢庆觞。\n史臣虽弱翰，行及纪元良。",
        "dynasty": "宋",
        "collection_info": null
    },
    {
        "title": "初春宿雨",
        "author": "宋庠",
        "content": "泱漭朝云簇，凄迷暮澍繁。\n光生断冰水，色暗夕阳原。\n牧㹀随归笠，栖鸡占凿垣。\n云辎寒未发，鸿弋暝逾喧。\n庭狭坳堂隘，檐高绠溜翻。\n泥涂采薪径，烟火纬萧门。\n桂偃幽岩盖，兰滋旧畹根。\n抚柯兼撷秀，併是忆王孙。",
        "dynasty": "宋",
        "collection_info": null
    },
    {
        "title": "洛城秋雨",
        "author": "宋庠",
        "content": "霜月兼寒雨，高斋伴寂寥。\n已能阴漠漠，更自韵萧萧。\n宫迥天低阙，津长雾失桥。\n芦灰迷桂晕，梁屋掩霞朝。\n烟重兰摧叶，风凄柳劲条。\n远沉缑鹤唳，轻送洛鸿飘。\n瓮圃应余汲，芝岩定长苗。\n有人思旧隠，归驾不须招。",
        "dynasty": "宋",
        "collection_info": null
    },
    {
        "title": "从幸化诚殿观芝草奏御",
        "author": "宋庠",
        "content": "协气流羣卉，华芝茂禁庭。\n蟺蜎蔽珍构，囷蠢合祥经。\n霞彩滋琼理，云葩矗盖形。\n周仁惭道苇，尧德让阶蓂。\n被曲宸章烂，传芳信策青。\n从臣叨寓目，欢意浃三灵。",
        "dynasty": "宋",
        "collection_info": null
    },
    {
        "title": "崇政殿试御试贡士中昃不暇食因私赋",
        "author": "宋庠",
        "content": "曩圣勤周日，虚怀轸睿思。\n方图天辑命，讵恤食踰时。\n坐诫繁机壅，居忘侧景疲。\n眷贤资德饱，询善慰调饥。\n事帝心还小，康功服更卑。\n巍巍七百祚，归报谅由斯。",
        "dynasty": "宋",
        "collection_info": null
    },
    {
        "title": "寄题滑台龙图梅君新作西溪",
        "author": "宋庠",
        "content": "遥羡西溪境，鸣笳从赏频。\n蒲莲应得地，鱼鸟更留人。\n树密藏川雨，堤长截路尘。\n清移严濑月，欢陋习家春。\n按曲吴歈伎，酬篇禊帖宾。\n太平三辅乐，须信属才臣。",
        "dynasty": "宋",
        "collection_info": null
    },
    {
        "title": "奉诏赋后苑诸殿牡丹",
        "author": "宋庠",
        "content": "灵囿先春启，联跗应候开。\n根随一元毓，瑞协两宫来。\n吐艷迎丹旭，扬芬散薄埃。\n敛烟交钿合，侧露并霞杯。\n耀彩珠翻树，熏空蕙借煤。\n化工殚巧意，不为翦刀催。",
        "dynasty": "宋",
        "collection_info": null
    },
    {
        "title": "游大明寺",
        "author": "宋庠",
        "content": "总辔出西垧，寥寥旭宇明。\n丛冈森地秀，飞塔恍神行。\n惠味霑仙露，疲心识化城。\n远香来不断，空梵过犹清。\n坐惜忘机晚，居惭绁组荣。\n抚怀今古恨，高世友僚情。\n顾慕羣芳歇，徘徊极野平。\n低云参驻盖，寒木隠前旌。\n风转松添韵，霜余菊挫英。\n碧垂天势匝，红上日华轻。\n垒废麏䴥乐，池荒雁鹜鸣。\n宫垣除濞国，台址畏轩兵。\n胜践欣同适，沈忧悔自婴。\n理融无物我，神照罢将迎。\n绚藻春供丽，投珍佩合声。\n莫嗤三嘆拙，聊谢两心倾。",
        "dynasty": "宋",
        "collection_info": null
    },
    {
        "title": "正月四日侍宴紫宸殿契丹使预会",
        "author": "宋庠",
        "content": "黼座披天幄，朝簪集玉除。\n人来重塞表，年是上皇初。\n万岫移神岛，千门敞徼庐。\n春云低借幕，瑶斗近临车。\n露渥仙杯溢，风和法曲徐。\n剑丸争献巧，橦索竞凌虚。\n老柘优词丽，交竿舞态舒。\n盘丰行炙数，冠重赐花余。\n瑞境仪韶凤，欢心在镐鱼。\n太平同乐意，应有史臣书。",
        "dynasty": "宋",
        "collection_info": null
    },
    {
        "title": "季冬立春日侍宴垂拱殿契丹使预会",
        "author": "宋庠",
        "content": "腊破寒犹在，春融气已回。\n千祥随宝胜，万寿入天杯。\n燕骏戎输賮，虞韶律应灰。\n楼前风着柳，殿裏雪装梅。\n妙戏鱼龙出，欢心鳬藻催。\n欲知邦好永，奕世会钧台。",
        "dynasty": "宋",
        "collection_info": null
    },
    {
        "title": "郡楼望嵩少作",
        "author": "宋庠",
        "content": "旷荡三河阔，东西二室连。\n埋云峰树短，抱日岭霞鲜。\n黛压周南野，岚熏巩右天。\n峥嵘元气外，磅礴太虚前。\n斜麓横包壑，倾崖碧逗烟。\n巢荒尧客隠，笙断洛储仙。\n夙尚临风结，幽怀傃里县。\n功名青史后，才器散樗边。\n整顿登山屐，签题炼药篇。\n采芝应有路，种玉得无田。\n喻指存真契，如灰息世缘。\n寄声鸾鹤侣，千载共来旋。",
        "dynasty": "宋",
        "collection_info": null
    },
    {
        "title": "和参政丁侍郎从驾出猎",
        "author": "宋庠",
        "content": "诏跸承冬令，郊畿闢狩场。\n鈎陈来作卫，袀服正腾装。\n表野千旌合，舒围万骑张。\n清尘风效职，捧辔日呈祥。\n宝畤遥惊翟，天弧即射狼。\n林空平陆险，云断见鹰扬。\n猛圈聊夸汉，恩罗遂祝汤。\n数功浮白饮，均惠割鲜尝。\n别苑黄山外，仙城北斗傍。\n辅臣忠力盛，余思满雕章。",
        "dynasty": "宋",
        "collection_info": null
    },
    {
        "title": "见白髮有感",
        "author": "宋庠",
        "content": "昔人三十二，已赋二毛悲。\n况乃踰强仕，何能怨始衰。\n星星簪外出，冉冉鑑中垂。\n颜负前丹渥，心惊故石移。\n袁公忧汉室，蜀客问湘纍。\n此际重搔首，孤怀君讵知。",
        "dynasty": "宋",
        "collection_info": null
    },
    {
        "title": "赋风",
        "author": "宋庠",
        "content": "噫气含朝籁，离星动夕躔。\n威灵随汉筑，煦妪上虞弦。\n清拂兰台客，徐飘郑圃仙。\n来应凭虎啸，去不待蛇怜。\n塞外凄天马，林端饱露蝉。\n入松和韵古，转蕙逐光妍。\n黄落汾睢地，悲歌易水天。\n如何箕颍上，独取一飘捐。",
        "dynasty": "宋",
        "collection_info": null
    },
    {
        "title": "新晴",
        "author": "宋庠",
        "content": "夕雾休残雨，霏霞侧半轮。\n溪河虽早夏，陇麦尚余春。\n灰月收全晕，泥龙落故鳞。\n高花树端湿，芳篠箨梢新。\n雷去壶犹电，风来扇未尘。\n横琴聊坐啸，何必垫游巾。",
        "dynasty": "宋",
        "collection_info": null
    },
    {
        "title": "大寒夜坐有感",
        "author": "宋庠",
        "content": "河洛成冰候，关山欲雪天。\n寒灯随远梦，残历卷流年。\n杯共芳醪冻，簪依短髮偏。\n毫釐九牛畔，头角两蜗前。\n冶外金休跃，山阿溜或穿。\n飘人谁怨瓦，使鬼尚须钱。\n招隠芝岩路，盟真玉笈篇。\n何当坐清颍，閒洗世中缘。",
        "dynasty": "宋",
        "collection_info": null
    },
    {
        "title": "留台吴侍郎时泛小舟临玩清洛辄成拙诗奉寄",
        "author": "宋庠",
        "content": "闻有沧洲尚，时时清洛滨。\n烟波能弄檝，沙鸟不惊人。\n佛髻寒排岫，星桥晚跨津。\n湍鸣知乱石，漪碎觉跳鳞。\n玉匕停余剂，华缨濯故尘。\n今无李元礼，仙袂许谁亲。",
        "dynasty": "宋",
        "collection_info": null
    },
    {
        "title": "辇下寒食",
        "author": "宋庠",
        "content": "旧节虽龙忌，中都富物华。\n有行官户柳，无数苑墙花。\n饮市喧银管，优场隘幰车。\n街尘盘马燥，树日斗鸡斜。\n蹋鞠将军第，吹箫贵主家。\n金丸随落宿，丝障乱朝霞。\n水暖船争旆，风长鼓应笳。\n池边人酩酊，殿裏客伊亚。\n画卵宾盘盛，香糜赐品嘉。\n只应王泽厚，行乐徧天涯。",
        "dynasty": "宋",
        "collection_info": null
    },
    {
        "title": "过留台吴侍郎新葺菜市小园",
        "author": "宋庠",
        "content": "解选幽栖地，园居压野开。\n清风无近至，双派即同来。\n度彴幽人屐，临渠醉客杯。\n倒根柽拥岸，初箨笋穿苔。\n溪石行堪钓，沙鸥已罢猜。\n宵游应更好，长负月徘徊。",
        "dynasty": "宋",
        "collection_info": null
    },
    {
        "title": "小园",
        "author": "宋庠",
        "content": "节物过芳苞，幽奇胜近郊。\n先秋蝉弃甲，背岁鹊营巢。\n池小萍周岸，筠低露泣梢。\n摽梅资宴豆，赐臛佐晨庖。\n夕坞禽声乱，芳蹊屐齿交。\n茂丛罗宅菊，长柄庾园匏。\n尸窃虞官谤，嘉肥愧遯爻。\n披襟时一至，未塞学心茅。",
        "dynasty": "宋",
        "collection_info": null
    },
    {
        "title": "次韵和吴侍郎佳雪应祈丰年有望",
        "author": "宋庠",
        "content": "使节驰羣望，神休答帝祈。\n同云先北合，余霰遂西飞。\n近野银开界，遥山玉吐辉。\n梅飘知腊破，絮舞误春归。\n谢市人惊麵，曹风客比衣。\n稍添波面白，併作土膏肥。\n苑阔沈苍雾，川明失素矶。\n猎场漫兽迹，农亩罢民欷。\n兴觉龙沙接，寒将裸壤违。\n光迷梁日晓，润息瓮畦机。\n仙氅谁连袂，幽兰更抚徽。\n恐应缘丽唱，欢意彻天扉。",
        "dynasty": "宋",
        "collection_info": null
    },
    {
        "title": "次韵和张丞相摄南郊喜王畿大稔",
        "author": "宋庠",
        "content": "上衮躬祠节，鸣驺出禁城。\n傅霖前洒润，尧壤徧深耕。\n野色华兼实，欢谣断復赓。\n民依大钧播，政绝侈心萌。\n秋敛蠲徭版，乡酺竚醉罂。\n露黄开径菊，霜紫落园荆。\n蹲芋连区熟，饴荼蔽隰荣。\n日围衔汉苑，天极抱秦京。\n圣旦千龄会，时功万宝成。\n福釐前席问，元首载歌明。\n亮采神龟合，摛文瑞鹊惊。\n徒惭下里曲，仰颂泰阶平。",
        "dynasty": "宋",
        "collection_info": null
    },
    {
        "title": "从幸翠芳亭观橙",
        "author": "宋庠",
        "content": "秘苑羣芳歇，仙橙瑞实黄。\n根非淮枳变，味冠禹苞尝。\n宫掌遥分露，卿云别护霜。\n金垂枝杪重，星隠叶中光。\n土效无偏色，天吹不断香。\n临观回羽葆，交荐伫瑶觞。\n给客谁矜蜀，论都谩记穰。\n尧仁均异赐，休气满簪裳。",
        "dynasty": "宋",
        "collection_info": null
    },
    {
        "title": "从幸飞山教场阅武奏御",
        "author": "宋庠",
        "content": "武节遵时训，神镳御素秋。\n天风扫阊阖，星气射旄头。\n士肃先庚令，民欢载路讴。\n雷车翻蔺石，蝱矢裂熊侯。\n旍首疏千队，金声勒万驺。\n较能观树槊，超力赏亭楼。\n爽气生威武，皇欢入宴羞。\n垂绅参注靺，凯乐间鸣球。\n云梦谁夸猎，岐阳枉议蒐。\n欲知神武世，七德共凝猷。",
        "dynasty": "宋",
        "collection_info": null
    },
    {
        "title": "集贤张相国诞辰颂德十韵",
        "author": "宋庠",
        "content": "颢印传侯刻，圯编翊帝图。\n还生王国佐，来焕泰阶符。\n瑞绂双婴觡，祥蓬四射弧。\n从龙参震邸，附凤入星枢。\n嗣正调元席，宏开造物炉。\n仪刑瞻魏采，励翼矢皋谟。\n穆穆资同体，拳拳避硕肤。\n诚虽贯霜雪，诫甚勒盘孟。\n师石冈为寿，仙春道有腴。\n欲知难老意，八柱与天俱。",
        "dynasty": "宋",
        "collection_info": null
    },
    {
        "title": "参政东平侍郎诞辰纪德",
        "author": "宋庠",
        "content": "帝业资寅亮，鸿钧翊太宁。\n天开钓璜胄，家袭降崧灵。\n復九萌阳管，生三瑞砌蓂。\n毓贤兹表日，卫世遂传经。\n览德重光旦，参机茂宰庭。\n羣生倚舟檝，万化入丹青。\n坐纳藏山史，追论象服刑。\n前筹罄中悃，吉栋石基扃。\n国竚汾阳考，人祈卫武龄。\n孤心知所嚮，帝座六符星。",
        "dynasty": "宋",
        "collection_info": null
    },
    {
        "title": "故相国沂公建设学官实宠兹土近闻生徒寖盛姑復慰怀因成拙诗一章奉呈州学官因以勉导来者",
        "author": "宋庠",
        "content": "旧学开宏构，斯文耸奥区。\n由来汉丞相，善教鲁诸儒。\n自昔升堂训，于今避席趋。\n照函经满帙，绘壁礼成图。\n集讲占庭鳣，怀贤咏谷驹。\n道存终拾芥，声滥或逃竽。\n一篑宜无止，连城莫自沽。\n育材真孟乐，希圣乃颜徒。\n寸晷堪轻璧，繁英慎夺朱。\n雾蒸还作市，风至即名雩。\n晓圃林如泮，春郊水是洙。\n从兹弦诵地，不復叹榛芜。",
        "dynasty": "宋",
        "collection_info": null
    },
    {
        "title": "讲读春秋彻篇侍宴崇政殿奏御",
        "author": "宋庠",
        "content": "睿览凝星璧，才儒集露门。\n披经穷鲁记，摘句辩尧言。\n曩例褒成衮，先猷化启源。\n香云收宝袠，甘醑滟慈樽。\n饰喜韶音纵，均和玉色温。\n史臣叨伟观，炙行愿殚论。",
        "dynasty": "宋",
        "collection_info": null
    },
    {
        "title": "正月望夜侍宴宣德门呈昭文富丞相",
        "author": "宋庠",
        "content": "帝阙开金狄，仙舆下玉京。\n建春天上斗，不夜海边城。\n佛火依山出，星榆夹道明。\n清尘随汉跸，紫气护轩营。\n皓月楼前近，鲜风仗裏经。\n烟云供瑞色，箫鼓献欢声。\n梵宇千花落，祠光众雉惊。\n宸仪收宝扇，台座冠朝缨。\n客守宫门燎，鷄传徼署更。\n皇杯频瞩劝，应为泰阶平。",
        "dynasty": "宋",
        "collection_info": null
    },
    {
        "title": "下元日扈跸朝拜景灵宫",
        "author": "宋庠",
        "content": "令月开真馆，宸游薄太霄。\n躬行原庙礼，更作蕊宫朝。\n宝扇森排羽，仙轮恍御飈。\n霞觞浮桂液，琼馔荐芝苗。\n日霁楼先晓，天深树不凋。\n繁禧将浩劫，世世会杨寥。",
        "dynasty": "宋",
        "collection_info": null
    },
    {
        "title": "苦热",
        "author": "宋庠",
        "content": "溽暑南方候，贞光大火天。\n流金空畏日，堕水忽惊鸢。\n掌露凉难挹，心瓜疾未蠲。\n鵩妖卑湿地，魃虐藴隆年。\n虚谷全收籁，焦原欲出烟。\n洪炉方扇物，何处预陶甄。",
        "dynasty": "宋",
        "collection_info": null
    },
    {
        "title": "庚午春观新进士锡宴琼林苑因书所见",
        "author": "宋庠",
        "content": "秘苑仪星地，羣英得隽年。\n飞緌鲸浦右，供帐斗城偏。\n表道槐阴直，凌氛柞影圆。\n丛楹开玉宇，华组会琼筵。\n湛湛融君渥，渠渠奬士贤。\n银珰尊右席，绿帻佐双笾。\n饰喜优坊伎，均恩醵礼钱。\n沼浮渑酒渌，坻聚舜庖羶。\n场迥歌声合，风迴舞节妍。\n柳疑添绀幄，鹦解啄鸣弦。\n臣藿心倾日，需云象在天。\n绨囊赍睿什，钿轴照儒篇。\n宝思垂霓烂，欢声抃岳传。\n珍台纷蹇产，翠气浩宛延。\n池讶阳乌浴，桥疑汉鹊填。\n千夫拔河索，三令夺标船。\n帐殿沧波匝，钩梯复道连。\n瑶甍轩凤羽，云岛压鳌颠。\n牺觡驯灵囿，天麰蔽大田。\n江头拔兰紫，林下摘樱鲜。\n玉藻初盈沼，神芝欲冒廛。\n阳沟连禹洫，阴石骇秦鞭。\n冰静恩鱼出，园空瑞鹄旋。\n缭垣包井落，别渚上风烟。\n金埒争镳地，珠翳射雉阡。\n去辎雷远陌，归袂藻平川。\n乍集储胥外，还经馺娑前。\n子云嗟寂寞，无思状甘泉。",
        "dynasty": "宋",
        "collection_info": null
    },
    {
        "title": "初夏三司直宿",
        "author": "宋庠",
        "content": "熏序更朱籥，宵弦落翠蓂。\n人同散骑直，天与大夫醒。\n鞅掌曹留事，羁孤坐刻铭。\n整冠谁辨谤，隠几独忘形。\n夜色先归树，凉飈欲破櫺。\n锁扉来迭鼓，卷幔入疏星。\n綷羽依枝倦，飞花坠席馨。\n忧沈双蝶梦，病学一熊经。\n道有支离粟，心无屈曲屏。\n汰沙如未及，拟杀着书青。",
        "dynasty": "宋",
        "collection_info": null
    },
    {
        "title": "汉上春雪",
        "author": "宋庠",
        "content": "繁雾乘阴结，寒英匝宇飘。\n风催洛妃舞，春伴郢人谣。\n逗浦添珠媚，萦丛掩柳娇。\n楼空先月白，野阔助天遥。\n稍傍鱼冰合，还依雉陇销。\n一樽无与晤，幽思满兰苕。",
        "dynasty": "宋",
        "collection_info": null
    },
    {
        "title": "从幸仪凤阁观双竹奏御",
        "author": "宋庠",
        "content": "曲密丛楹地，檀栾瑞植场。\n灵姿纷并秀，圆节俨相当。\n联景知宗茂，同根识干彊。\n翠浮睢苑日，寒待帝园霜。\n合响天供籁，分枝玉荐苍。\n即看蕃宝实，仪凤就徊翔。",
        "dynasty": "宋",
        "collection_info": null
    },
    {
        "title": "送司马待制守河中",
        "author": "宋庠",
        "content": "久贰甘泉计，新陪丹府游。\n天深巢鶠阁，地重凿龙州。\n驱弩军装盛，依莲客藻遒。\n别魂惊黯黯，循政伫优优。\n旧畤连睢远，长汾抱晋流。\n劭农知俗美，虞畔记耕畴。",
        "dynasty": "宋",
        "collection_info": null
    },
    {
        "title": "夙退禁庐",
        "author": "宋庠",
        "content": "昼访殊无补，晨趋敢惮劳。\n官班唐内使，文牍汉诸曹。\n公吏何尝案，边兵久罢鏖。\n驿沈书插羽，朝绝法吹毛。\n殿树秋阴薄，仙盘旭景高。\n君恩如许重，聊此戴山鳌。",
        "dynasty": "宋",
        "collection_info": null
    },
    {
        "title": "度支苏员外耆以再续翰林志见遗辄成酬赠",
        "author": "宋庠",
        "content": "先烈光朝右，英才出庆余。\n公卿太丘世，父子马谈书。\n首牍标宸藻，联篇叙禁庐。\n摛华毛得凤，刊画鲁无鱼。\n当备芸籤目，俄光瓮牖居。\n汉家求异说，高致掩虞初。",
        "dynasty": "宋",
        "collection_info": null
    },
    {
        "title": "宿鹿门寺",
        "author": "宋庠",
        "content": "宝剎翔鸳地，灵祠刻鹿门。\n天风奏林籁，海日破岩昏。\n转眩三休阁，庄严两足尊。\n峰回徒觉秀，瀑远不知源。\n花拂谈经席，莲沈记漏盆。\n道场欣象伏，心境息猿奔。\n逗理机如电，观空性復根。\n三车俱有路，何处驻归辕。",
        "dynasty": "宋",
        "collection_info": null
    },
    {
        "title": "自讼一首",
        "author": "宋庠",
        "content": "右辅朱轓守，南宫革履臣。\n孤萤难助日，病木独依春。\n暗懦疑蛇客，愚忠数马人。\n谁知温省树，自诫鲁堂绅。\n监令车中席，江山扇外尘。\n何当能浼我，初不彊均茵。\n事往方成悔，猜除且莹神。\n由来矜百炼，从此惜千钧。\n素髮惭华冕，虚舟谢要津。\n洗心良有谓，佞佛不无因。\n案上仙书{冫弓}，斋中梵㲲巾。\n更须穷僻地，香火报昌辰。",
        "dynasty": "宋",
        "collection_info": null
    },
    {
        "title": "郊报纪事奏御",
        "author": "宋庠",
        "content": "阳燎修鸿报，斋居祓至诚。\n还登八觚畤，亲用一元牲。\n瑞月随黄屋，鲜云抱紫营。\n天香浮玉帛，霄籁避咸英。\n陟配文交举，来同福备成。\n均休敷恺泽，冠朔让尊名。\n喜动吹莩气，欢流浃宇声。\n空参尧壤末，试颂泰阶平。",
        "dynasty": "宋",
        "collection_info": null
    },
    {
        "title": "大礼庆成",
        "author": "宋庠",
        "content": "帝揆三微历，郊严七里坛。\n对修清庙飨，来接上神欢。\n阊阖开金狄，钩陈扈玉銮。\n轩游葩盖密，汉兆紫营宽。\n电策千驺跃，云柯万戟攒。\n清尘风命伯，占表日名官。\n瑞羽丛斋邸，仙琼饮露盘。\n启毛牲辨栗，啐爵醑浮兰。\n合乐迎天籁，高烟破夕寒。\n六飞回左御，双阙敞南端。\n雍鹭翔宾绂，星鷄集赦竿。\n即时恩作解，先此化胜残。\n善颂康衢溢，鸿名宝牒刊。\n贡图包禹计，王业咏豳难。\n户有更钱復，朝无赏印刓。\n史臣叨从祀，宣美愧濡翰。",
        "dynasty": "宋",
        "collection_info": null
    },
    {
        "title": "后园秋物",
        "author": "宋庠",
        "content": "秋水清能浅，秋声断復寻。\n衰荷欹似扇，新菊碎于金。\n匏熟犹垂格，藤干倒附林。\n日光寒转淡，山色远弥深。\n索索羣芳歇，幽幽妙虑沉。\n薄言谢病晚，怅望丘中琴。",
        "dynasty": "宋",
        "collection_info": null
    },
    {
        "title": "宝鑑",
        "author": "宋庠",
        "content": "宝鑑鸾沉影，仙軿凤翼辀。\n腰轻时待舞，眉细不藏愁。\n洛馆迷罗袜，秦桑露桂钩。\n电微开笑靥，珠滑入歌喉。\n百子宫池暮，千丝越网稠。\n生香徒辟恶，纤草未蠲忧。\n烛短鸳鸯被，更阑翡翠帱。\n月寒喧药杵，海阔漾霞舟。\n公子常逢燕，星姬镇问牛。\n雕胡容一荐，沟水自分流。",
        "dynasty": "宋",
        "collection_info": null
    },
    {
        "title": "河上岁晏",
        "author": "宋庠",
        "content": "久觉宦情薄，何堪星岁徂。\n冰鱼寒不动，沙鹤晚相呼。\n日短挥戈舍，天閒造物炉。\n河澄诸浦涸，山秃万林枯。\n感为中来远，心因不倚孤。\n虚名三品禄，懦政五州符。\n稷契熙妫祚，萧张翼汉图。\n曩贤真命世，今忝剧非夫。\n狐偃腥臊肉，随何腐烂儒。\n是非均一马，多少任双鳬。\n念老归欤嘆，铭恩蕞尔躯。\n风声犹栗烈，酒意近屠苏。\n薛县能琴客，桓家善笛奴。\n歌吟聊自适，何必矢嘉谟。",
        "dynasty": "宋",
        "collection_info": null
    },
    {
        "title": "诏下有感",
        "author": "宋庠",
        "content": "釐席思贤久，公车下诏新。\n金酬燕市骨，蒲裹汉家轮。\n署行乡论秀，观光国有宾。\n台招能赋客，关识卖符人。\n三府催偕计，诸儒待聘珍。\n掞天持笔距，连袂照袍银。\n丹穴皆来凤，灵渊羣跃鳞。\n请行多下客，答策有平津。\n荣路争高足，孤生最滥巾。\n一鸣方及旦，六律肯遗春。\n类鹄犹烦刻，成龙不惧真。\n纵无清夜诵，犹继壤歌民。",
        "dynasty": "宋",
        "collection_info": null
    },
    {
        "title": "次韵和吴侍郎自号乐城居士",
        "author": "宋庠",
        "content": "世有生贤运，人归得性场。\n朝端慕安石，民里祝庚桑。\n蛇影逢真悟，龟灵取数长。\n仙畦种芝圃，佛室雨花床。\n寄傲多行乐，观心或坐忘。\n柳溪能作瞑，竹坞别供凉。\n慧露霑僧饭，幽霞照客觞。\n皋夔真有自，箕颍更相望。\n留务尊台简，私游费橐装。\n侧聆图任切，安得久彷徉。",
        "dynasty": "宋",
        "collection_info": null
    },
    {
        "title": "祫飨礼成",
        "author": "宋庠",
        "content": "孝飨邦仪重，亲祠祏室开。\n推尊二祧合，献力九宾来。\n宝蔡前涓日，祥霙近弭灾。\n鈎陈严法仗，绵蕝谨容台。\n祓坐皇为邸，登车斗转魁。\n三辰随藻衮，百末湛云罍。\n徧祼灵心像，终歌帝祉隤。\n华绅纷岳抃，端阙俨天回。\n蝇笔言丝慎，鸡场赦鼓催。\n好生先祝网，作解遂成雷。\n贲有戋丘帛，刑无弃道灰。\n须知蒙福意，万事入康哉。",
        "dynasty": "宋",
        "collection_info": null
    },
    {
        "title": "西都官属咸备尹政得以仰成暇日池圃便同尘外因书所见以志一时之幸仍以东园吏隠命篇云",
        "author": "宋庠",
        "content": "谁谓留都剧，翻同小隠年。\n沐头休吏日，闭阁读书天。\n竹町能依沼，山楼解纳烟。\n瘿床閒拥肿，茅栋自连蜷。\n岸阔沙留鸟，波平树繫船。\n雨荷朝橐重，霜果佛唇鲜。\n玉甃浮杯地，冰涵给酿泉。\n处阴灵蔡老，背坞晚䴥眠。\n弈思纔知路，琴欢肯要弦。\n扇声方樾外，屐齿野桥边。\n宫钥虽尸宠，岩廊合避贤。\n有恩沦骨髓，无术效埃涓。\n圭祀田供粟，公餐月费钱。\n不知瓜代满，痴尹恋山川。",
        "dynasty": "宋",
        "collection_info": null
    },
    {
        "title": "正月望日车驾谒会灵观置酒祝禧殿",
        "author": "宋庠",
        "content": "上月神灯节，年康警跸游。\n蒲池渭阳庙，银阙海中洲。\n羽扇排云出，飈轮抱日流。\n徧升均瑞祝，合宴宠灵休。\n画扆霞明坐，春山彩作楼。\n鸾歌参帝乐，麟脯助皇羞。\n斟酌尧衢饮，惊呼汉殿优。\n天襟知众乐，处处驻宸斿。",
        "dynasty": "宋",
        "collection_info": null
    },
    {
        "title": "求遗书",
        "author": "宋庠",
        "content": "政革秦余暴，文兴汉德优。\n中经虽并集，逸典更旁求。\n使节褒遗训，儒林补大猷。\n家无藏壁恨，人弭挟书忧。\n探穴资遐览，燃藜竚对雠。\n因斯流略盛，终古冠缇油。",
        "dynasty": "宋",
        "collection_info": null
    },
    {
        "title": "丑石",
        "author": "宋庠",
        "content": "磊落离幽壤，沈潜莫记年。\n支机形迥出，藴玉势相连。\n空穴云犹抱，坳纹溜欲穿。\n虎蹲休怯射，羊叱待逢仙。\n峭拔希千仞，参差异一拳。\n讵闻轻宋璞，可要逐秦鞭。\n翠峙晴轩影，寒生晓槛烟。\n到公棋未胜，张颢印虚传。\n齐碣思閒馆，圯桥意旧编。\n何当成五色，炼质补娲天。",
        "dynasty": "宋",
        "collection_info": null
    },
    {
        "title": "登龟山上方寺",
        "author": "宋庠",
        "content": "双树遗真宇，青鸳切紫氛。\n路盘千岭出，钟逼九天闻。\n林影随崖断，泉声遇石分。\n晓风先得日，春崦易藏云。\n佛果当轩落，仙苗护砌熏。\n客尘聊自拂，稽首贝多文。",
        "dynasty": "宋",
        "collection_info": null
    },
    {
        "title": "官况",
        "author": "宋庠",
        "content": "发策非乡秀，瘝官玷郡联。\n恩深育莪沚，技薄戴盆天。\n病骨三钟粟，铦锋一割铅。\n怀能真鼫鼠，惜己甚寒蝉。\n吏笑移书卧，人讥面壁禅。\n曹符忧倥偬，邑教昧平镌。\n席上巾酾酒，斋中易绝编。\n隙尘吹晓日，瓮隧引春泉。\n戒养聊馨膳，将芜敢命篇。\n区区犬马志，何术谢陶甄。",
        "dynasty": "宋",
        "collection_info": null
    },
    {
        "title": "次韵和侍读梅学士秋雪",
        "author": "宋庠",
        "content": "秋宇霜华极，翻成暮雪飘。\n影迷霄桂满，气助海钟调。\n梅蘤装宫树，芦花着浦苕。\n喜延梁客酒，愁敝洛人貂。\n碧瓦千沟丽，银塘一色消。\n雅篇工状物，精思入参寥。",
        "dynasty": "宋",
        "collection_info": null
    },
    {
        "title": "对雪有寄",
        "author": "宋庠",
        "content": "芳历峥嵘岁，平台沆漭天。\n初惊飞砾集，坐觉雨花妍。\n未夜珠还乘，非春玉作田。\n何尝甘絮后，正是占梅前。\n乱影都难拟，幽光只自鲜。\n辟寒金贮屋，障淖锦裁鞯。\n回旋凌波舞，轻明饮露仙。\n去应迷粉水，来欲助琼筵。\n有浦皆捐佩，何窗不列钱。\n幽兰君自许，侬意怯么弦。",
        "dynasty": "宋",
        "collection_info": null
    },
    {
        "title": "郡斋对雪",
        "author": "宋庠",
        "content": "节晚云虽暗，年丰气自嘉。\n乘寒初集霰，向夕遂韬霞。\n缓舞先萦洛，妍歌不待巴。\n无声来物表，一色共天涯。\n露失仙人掌，春惊驿使花。\n拂帘珠淅沥，装树玉查牙。\n护石云惭素，开楼月让华。\n海边鸥误客，辽左鹤迷家。\n粉液塘冰厚，琼苗陇麦斜。\n中邦盈尺喜，何必问龙沙。",
        "dynasty": "宋",
        "collection_info": null
    },
    {
        "title": "夏日出池上",
        "author": "宋庠",
        "content": "节候春虽往，年华暑未残。\n莲香开佛座，竹老退刘冠。\n戏渚藏赪尾，鸣皋濯素翰。\n堇葵红不一，蒲稗绿多端。\n宜物心无对，深根气自完。\n功名俱画餠，虚玷拥旄官。",
        "dynasty": "宋",
        "collection_info": null
    },
    {
        "title": "清辉殿双头牡丹",
        "author": "宋庠",
        "content": "禁籞含晖地，春英浥露天。\n万柯蒸协气，双蘤应祥篇。\n傃日香弥酷，乘风艷欲然。\n联葩宸屋外，交影帝觞前。\n咏掩华跗秀，名均紫脱妍。\n朝緌歌茂贶，声冠亿斯年。",
        "dynasty": "宋",
        "collection_info": null
    },
    {
        "title": "瑶津亭同窠双头牡丹",
        "author": "宋庠",
        "content": "太宇星津曲，灵葩帝囿中。\n丹房忽三出，宝艷更双融。\n采绚仙囊露，香翻沛筑风。\n柔祇宁爱宝，元化自为工。\n草让中唐瑞，兰嗤下畹丛。\n甘泉宸象洽，无独赋青葱。",
        "dynasty": "宋",
        "collection_info": null
    },
    {
        "title": "送荆南李学士",
        "author": "宋庠",
        "content": "逢旦光华盛，登贤命数优。\n郎星太微后，史局道山头。\n违咫尧心屋，疏藩禹贡州。\n使旟飞隼出，台札偃波留。\n旧赐熏兰被，新装彍弩驺。\n陕分歌召伯，屠饯宠韩侯。\n泽国龙为节，桑郊鹿并辀。\n斋中无煨酒，铃下识轻裘。\n卤簿分宾帟，江山入宴楼。\n蜀波余柹尽，楚野恶氛收。\n后乘追文学，先春召督邮。\n暂稽华黼赐，聊听昔襦讴。\n父子云屏隔，盐梅宝铉求。\n归来循吏政，终古冠缇油。",
        "dynasty": "宋",
        "collection_info": null
    },
    {
        "title": "夏日对雨",
        "author": "宋庠",
        "content": "岑寂省庐幽，诸曹吏始休。\n空烟催树晚，急雨借庭秋。\n暮影层波动，檐声万绠流。\n缥墙明迭藓，坳径聚浮沤。\n乱湿缘虚隙，微凉袭翠帱。\n拙艰兼寓直，潘鬓怯搔头。",
        "dynasty": "宋",
        "collection_info": null
    },
    {
        "title": "从幸亲稼殿观新秧稻奏御",
        "author": "宋庠",
        "content": "宸扆尊农扈，滮池入禁廛。\n耨区周耜熟，分墢禹沟连。\n苒苒香塍色，油油瑞亩烟。\n弭灾消暴蟘，迎稔嘒鸣蝉。\n国伫曾孙稼，天临近署田。\n叨陪凝跸赏，惭乏梦鱼篇。",
        "dynasty": "宋",
        "collection_info": null
    },
    {
        "title": "送刑部叶郎中出牧姑苏",
        "author": "宋庠",
        "content": "星纪吴开国，云司汉望郎。\n新陪豹尾乘，便袭虎头囊。\n竹箭分兵契，钟官办使装。\n苑鶑留祖席，江鹤避归樯。\n世往高台露，春余野径香。\n欲知民乐意，讼树接维桑。",
        "dynasty": "宋",
        "collection_info": null
    },
    {
        "title": "访宋氏溪园",
        "author": "宋庠",
        "content": "偶作城隅逝，居然物外期。\n林风瓢易觉，山雨石先知。\n藤老犹依格，沟斜更会池。\n看蝉琴误曲，过树路成歧。\n节近吹花酒，欢留败袄棋。\n主人名族后，啸竹客忘疲。",
        "dynasty": "宋",
        "collection_info": null
    },
    {
        "title": "仲微殿丞以余多难退居洊贻诲问復缄新什以勉病躯扶力牵课聊抒谢恳",
        "author": "宋庠",
        "content": "朴遬参邦彦，幽忧负主恩。\n投身采樵路，脱籍上车门。\n病肘垂杨老，尘眸覆鑑昏。\n于陵三咽味，楚泽九升魂。\n喘甚吴牛惫，名非卫鹤尊。\n箪瓢舍桑客，井臼寄孥村。\n引重繄心照，衔哀託涕痕。\n余生何足问，姑学牧鸡豚。",
        "dynasty": "宋",
        "collection_info": null
    },
    {
        "title": "秋日出沐感怀",
        "author": "宋庠",
        "content": "落落穷阎静，萧萧晚岁昏。\n臣饥徒索米，童小未应门。\n清世为尘诮，私家出沐恩。\n斗回非挹酒，天远讵兼盆。\n腐烂翔鹓鼠，青黄断木樽。\n容容谁觊福，栩栩自交魂。\n衰柳空烟穗，寒苔迭雨痕。\n鸣蛙沈故沼，噪雀恋空园。\n有客嘲黔突，无人赏负暄。\n终期六百石，初服卧丘樊。",
        "dynasty": "宋",
        "collection_info": null
    },
    {
        "title": "夜出芙蓉堂",
        "author": "宋庠",
        "content": "北沼凉归早，西轩火正流。\n萤光偏爱夜，蛩语最知秋。\n好月因云暗，清风为树留。\n烟来昏翠幕，雾下失沧洲。\n河转疑天侧，星回恨岁遒。\n惟余双鹤唳，不减到林丘。",
        "dynasty": "宋",
        "collection_info": null
    },
    {
        "title": "夏日久雨",
        "author": "宋庠",
        "content": "泽国梅蒸早，郊云泄雨多。\n阴泉涌阶穴，重雾宿庭柯。\n月魄藏仙驭，山头洗佛螺。\n朝虹饮江曲，夜电发岩阿。\n纤箑清初暑，香藭辟旧疴。\n官閒门自静，不为翟公罗。",
        "dynasty": "宋",
        "collection_info": null
    },
    {
        "title": "参政李侍郎宿斋中书累日不陪归驭因成拙句奉献",
        "author": "宋庠",
        "content": "摄飨蠲祠令，精心属辅臣。\n斋房贪结佩，归轼阻均茵。\n鹄鼎庖羞洁，鷄枝殿树春。\n坐凝虚室白，行祓大宫神。\n政伫畴咨若，朝瞻已事竣。\n三秋怀盛德，方信采萧人。",
        "dynasty": "宋",
        "collection_info": null
    },
    {
        "title": "和运使王密学见赏公醖",
        "author": "宋庠",
        "content": "公秫丰秋酿，兵厨絜燕罍。\n如何勤使传，不许釂离杯。\n蚁瓮方涵液，鸱幐幸载醅。\n欢游虽暂隔，飞藻已先回。\n左手螯初美，东篱菊尚开。\n故人宽礼分，一笑伫行台。",
        "dynasty": "宋",
        "collection_info": null
    },
    {
        "title": "陈州献瑞麦图奉诏作",
        "author": "宋庠",
        "content": "尧壤环中甸，周麰冠百昌。\n时均十雨润，天报两歧祥。\n善气滋繁粒，熏风拥翠芒。\n初疑禾异亩，更觉黍非香。\n献状宸襟悦，披图国颂扬。\n史臣谁汗简，休应谱斯箱。",
        "dynasty": "宋",
        "collection_info": null
    },
    {
        "title": "太一奉祠夜即事",
        "author": "宋庠",
        "content": "天极三元会，星精五福游。\n神光来集夜，邦祝此迎秋。\n导献森威节，严真默翠帱。\n醴觞琼借液，牲俎麵为羞。\n蕊简空歌续，金支宝焰流。\n宰衣纷曳绣，僊䙱俨居楼。\n降格云颓席，归欢电翼辀。\n种祠知汉德，时介万灵休。",
        "dynasty": "宋",
        "collection_info": null
    },
    {
        "title": "送给事俞学士知宣州",
        "author": "宋庠",
        "content": "駮议东曹重，修书秘府荣。\n缘何厌庐久，便作偃藩行。\n戒道熊文戟，腾装鹤膝兵。\n尧云迷阙曙，淮雨破舟程。\n竹契将恩远，江波共政清。\n向愁窗岫好，谁赏谢宣城。",
        "dynasty": "宋",
        "collection_info": null
    },
    {
        "title": "舍人院观御篆紫微阁榜赐宴奏御",
        "author": "宋庠",
        "content": "近署新层构，仙跗锡宝题。\n凝章下天汉，布画俨星奎。\n榜势虬檐负，缯华凤押栖。\n崇儒推宴豆，观象耸朝闺。\n九张需云洽，三休贺雀迷。\n从兹河洛奥，併在紫垣西。",
        "dynasty": "宋",
        "collection_info": null
    },
    {
        "title": "重阳节玉津园锡宴",
        "author": "宋庠",
        "content": "纪节符阳序，承恩出上阑。\n厨均尧脯膳，优集汉觞欢。\n紫菊吹花酎，丹萸辟恶丸。\n秋光浮翠帟，杂蘤珥华冠。\n宫树遥分柞，林苕且辨兰。\n神池翻瑞鹄，帝竹隠歌鸾。\n烟阙云中见，严城斗外看。\n欲知人意悦，霏雾满归鞍。",
        "dynasty": "宋",
        "collection_info": null
    },
    {
        "title": "池上春物已烂漫寄东甫",
        "author": "宋庠",
        "content": "春物昌昌曲沼门，已宜留客置芳樽。\n柳丝到地烟无力，花脸迎阳露有痕。\n歌待瑶箱惊幕燕，舞留纨袖付庭鵾。\n清明元巳俱堪会，莫遣香槽玉液浑。",
        "dynasty": "宋",
        "collection_info": null
    },
    {
        "title": "汉上春雪呈郡太守",
        "author": "宋庠",
        "content": "春草江南瑞霰霏，溪山千迭共清辉。\n林繁不辨妆梅落，川秀空疑月蚌归。\n夕苑萦丛聊自舞，横塘拂水更低飞。\n民畴脉偾农祥近，壤有尧歌绝晋饥。",
        "dynasty": "宋",
        "collection_info": null
    },
    {
        "title": "赠职方齐员外",
        "author": "宋庠",
        "content": "霄极郎星护帝垣，出分鱼竹夸歌喧。\n邮通五尺秦人道，吏拥双朱汉守轓。\n粉闼荀香虚旧帐，铃斋渝舞釂清樽。\n归来何处应严召，振鹭神庭铸马门。",
        "dynasty": "宋",
        "collection_info": null
    },
    {
        "title": "春季开无畏灵塔祈雨至夏初霶洽",
        "author": "宋庠",
        "content": "春晦西峰雁塔开，香云清梵彻昭回。\n初疑咒钵降龙出，终似军持注水来。\n百谷根茎流慧润，四郊氛祲卷旸灾。\n守臣无状均灵贶，如验元非赞燮才。",
        "dynasty": "宋",
        "collection_info": null
    },
    {
        "title": "五鼓度洛水谒九龙祠祷雨马上作",
        "author": "宋庠",
        "content": "跨陌津桥十里亭，前驺横绝犯严更。\n银河荡漾斜垂地，瑶斗阑干倒倚城。\n苑阔树头迷阙影，川长烟外认滩声。\n农畴闵雨心祈切，上尽丛祠日未明。",
        "dynasty": "宋",
        "collection_info": null
    },
    {
        "title": "未晓出城陪州长考功李员外祷雨大悲禅剎",
        "author": "宋庠",
        "content": "城上繁星五鼓初，江皋申祷访精庐。\n林回半隠翔鸳剎，野阔平飞画隼旟。\n十地真容陪合掌，百城甘澍待随车。\n先秋闵雨农心乐，宜在麟编直笔书。",
        "dynasty": "宋",
        "collection_info": null
    },
    {
        "title": "次韵和龙图何学士以荣憩乡州有感旧见存之作",
        "author": "宋庠",
        "content": "昔岁西都饯使旗，今兹何幸復相依。\n颍川士族占星聚，辽海乡人看鹤归。\n乘塞惠风消战略，论文精辩破谈围。\n衰翁不敢言恩旧，但惜匆匆别袂挥。",
        "dynasty": "宋",
        "collection_info": null
    },
    {
        "title": "题酇城张氏林亭",
        "author": "宋庠",
        "content": "里占西豪族望雄，一隅幽概掩隆中。\n彩鸳戢翼高梧在，蔚豹成章旧雾空。\n冷接安斋投辖井，细生吟榭快襟风。\n谢庭罗宅资真赏，兰有清芬菊有丛。",
        "dynasty": "宋",
        "collection_info": null
    },
    {
        "title": "夏日北溪亭上",
        "author": "宋庠",
        "content": "羲轮亭午烁炎威，溪上轩窗匝翠微。\n野泽蒲深初类堞，坏垣苔老半成衣。\n争花晚蝶萦丛住，避弋惊禽截浦飞。\n一袵雄风消内热，高门无意事轻肥。",
        "dynasty": "宋",
        "collection_info": null
    },
    {
        "title": "次韵和吴侍郎洊贶雅篇",
        "author": "宋庠",
        "content": "儁辅西还玉体痊，银台归兴且陶然。\n谈经宝序常迎日，膝席清司最近天。\n君拂翠緌朝右贵，我惊华髮鑑中鲜。\n洛都巴俚虽求旧，莫累阳春一种传。",
        "dynasty": "宋",
        "collection_info": null
    },
    {
        "title": "次韵和资政吴育侍郎见赠",
        "author": "宋庠",
        "content": "台阶抽得冒荣身，且喜西都见故人。\n仪世瑞鹓曾接翼，论交寒柏不知春。\n樽前高意青云旧，鑑裏流年白髮新。\n争奈诏书催上道，谈犀从此日生尘。",
        "dynasty": "宋",
        "collection_info": null
    },
    {
        "title": "次韵和新命留台吴侍郎自适之作",
        "author": "宋庠",
        "content": "谢病弥年叹偃床，知君灵气本无伤。\n论筌自识忘筌意，失马终为得马祥。\n心到不贪方是宝，物归何有即名乡。\n西都老尹欢迎近，预喜遥临照席光。",
        "dynasty": "宋",
        "collection_info": null
    },
    {
        "title": "送窦员外失职掌廪于沙苑牧监",
        "author": "宋庠",
        "content": "平台飞雪欲成花，有客西征感鬓华。\n内史江莼空入梦，下邽罗雀此还家。\n鸿声不断关云黑，角弄初休陇月斜。\n駉牧未妨称吏隠，田园自有故侯瓜。",
        "dynasty": "宋",
        "collection_info": null
    },
    {
        "title": "送谢屯田徙治富顺监",
        "author": "宋庠",
        "content": "绿髮仙郎冠誉髦，垦田分土汉家曹。\n诏颁紫检琼芝熟，歌阕青天剑栈高。\n巴蒟溢盘馨昼馔，郫筒环席荐春醪。\n西征自叱忠臣驭，千古王尊直笔褒。",
        "dynasty": "宋",
        "collection_info": null
    },
    {
        "title": "坐旧州驿亭上作",
        "author": "宋庠",
        "content": "废垒孤亭四面风，座疑身世五湖东。\n长天野浪相依碧，落日残云共作红。\n渔缶回环千艇合，巷蒲明灭百帆通。\n恍然归兴无人会，閒向青冥数塞鸿。",
        "dynasty": "宋",
        "collection_info": null
    },
    {
        "title": "送石舍人赐告还乡",
        "author": "宋庠",
        "content": "内史清班近侍臣，过家恩告曰俞新。\n邮中别夜星催晓，殿裏归年树约春。\n几日词垣栖健笔，九秋朝橐冒征尘。\n西州归马欢迎处，定有临邛负弩人。",
        "dynasty": "宋",
        "collection_info": null
    },
    {
        "title": "和吴侍郎自陕归阙",
        "author": "宋庠",
        "content": "几日星催召节飞，迎车千盖溢郊畿。\n秦城璧返蝇休污，轩阁巢高凤始归。\n两憩甘棠歌美化，重攀温树怅流晖。\n因君更感忠虔意，夕梦翩翩遶帝闱。",
        "dynasty": "宋",
        "collection_info": null
    },
    {
        "title": "送伯中尚书学士归阙",
        "author": "宋庠",
        "content": "故人同省復同班，且喜先归奉帝銮。\n居守乍抛留宅钥，造朝重拂宝梁冠。\n仙楹夕霭通飈驭，秘庑晨晖转露盘。\n我有寸心空恋主，扪膺难把向君看。",
        "dynasty": "宋",
        "collection_info": null
    },
    {
        "title": "酬王拱辰侍郎归阙见赠",
        "author": "宋庠",
        "content": "儁誉由来服搢绅，更烦余略霁边尘。\n威留玉帐时无战，班入金华地最亲。\n昔看草辞知大笔，今荣除馆识嘉宾。\n一章求旧人知否，偷俗都融郢曲春。",
        "dynasty": "宋",
        "collection_info": null
    },
    {
        "title": "送虞部元员外赴阙",
        "author": "宋庠",
        "content": "泥检封香矞露浓，汉庭新册颍川功。\n朱轓按俗麟符郡，青被为郎斗籍宫。\n俭幕卷云宾履隔，郢楼翻雪饯壶空。\n明光伏奏前期近，备对芳兰溢握红。",
        "dynasty": "宋",
        "collection_info": null
    },
    {
        "title": "送苗郎中出漕江西",
        "author": "宋庠",
        "content": "几夕烧熏歇被绫，东南使部望前旌。\n武泥给板言如綍，汉庾临波粟似京。\n露橘千头丰岁籍，江鲈百尾饫盘鲭。\n计筹暂尔烦经画，囊橐行看用老成。",
        "dynasty": "宋",
        "collection_info": null
    },
    {
        "title": "和致政王子融侍郎喜昭文庞相公登庸",
        "author": "宋庠",
        "content": "感会由来属儁贤，谁知出处更相先。\n蒲且卷弋冥鸿日，荀令开池浴凤年。\n佚老疏金催具酒，济时商楫正横川。\n高风盛德俱难状，留与名山信史传。",
        "dynasty": "宋",
        "collection_info": null
    },
    {
        "title": "送职方张员外领荆湖北漕",
        "author": "宋庠",
        "content": "粉闼仙郎鬓未秋，懿文精力允佥求。\n新荣亳忌祠神馆，更按乔卿露冕州。\n楚匦贡茅纷骑置，蜀艘移粟蔽江流。\n富人缓役承平士，肯学研桑苦运筹。",
        "dynasty": "宋",
        "collection_info": null
    },
    {
        "title": "送孙刑部领漕并部",
        "author": "宋庠",
        "content": "百舍星文动使轩，汉家初赐办装钱。\n犀株卫帐并儿勇，鹄髮迎涂绛老贤。\n岁稔万箱资转粟，时平三策罢开边。\n中宸图旧恩方渥，几日从容武帐前。",
        "dynasty": "宋",
        "collection_info": null
    },
    {
        "title": "九日南阳与诸公会",
        "author": "宋庠",
        "content": "憭栗霜华六幕空，丹萸成佩菊芬丛。\n香浮彭泽仙巾酒，影落龙山宴帽风。\n诗笔娱情真泣豆，舞腰回节更惊鸿。\n夕阳峣榭愁重顾，不见舂陵旧鬰葱。",
        "dynasty": "宋",
        "collection_info": null
    },
    {
        "title": "无题",
        "author": "宋庠",
        "content": "西峙东流意欲分，紫箫呼凤隔烟闻。\n书因屡答机无素，梦为频惊峡费云。\n羽帐枕寒晨未转，玉楼衣冷夜还熏。\n琴乌一曲何曾听，七十鸳鸯失旧羣。",
        "dynasty": "宋",
        "collection_info": null
    },
    {
        "title": "诗寄河阳夏侍中",
        "author": "宋庠",
        "content": "勤勤书札问青毡，郧水逢知似曩缘。\n海燕不忘栖厦日，霜松宁有改柯年。\n陪京玉节诸侯上，坐省华貂百辟先。\n朝夕公归领冠剑，定应偏作故簪怜。",
        "dynasty": "宋",
        "collection_info": null
    },
    {
        "title": "和答并州经略太尉相公元日见寄",
        "author": "宋庠",
        "content": "边亭春色感离居，犹记衰龄本命余。\n樽味阻陪曹相国，带围空老沈尚书。\n军中鼓吹千蹄马，物外风烟一壑鱼。\n干栋不材须适分，愿公容我作庄樗。",
        "dynasty": "宋",
        "collection_info": null
    },
    {
        "title": "赠浔州朱祠部",
        "author": "宋庠",
        "content": "粉署郎潜已十年，囊毫奏议委千篇。\n耻论颇牧云中级，去咏齐夷海国泉。\n路控驿疆逢瑞翟，气收炎浦见飞鸢。\n铃斋宴坐真腴盛，几种天花落帐前。",
        "dynasty": "宋",
        "collection_info": null
    },
    {
        "title": "次韵和判曹韩学士见赏湖山",
        "author": "宋庠",
        "content": "西溪本慰寂寥人，何幸开樽枉胜宾。\n一岸仙山平压野，两陂官柳绿围春。\n我虽酩酊能骑马，君自风流偶垫巾。\n更愧和篇寻故笔，试开荷橐久生尘。",
        "dynasty": "宋",
        "collection_info": null
    },
    {
        "title": "小园秋思",
        "author": "宋庠",
        "content": "年华摇落自骚骚，衰境牵人更畔牢。\n月裏惊乌愁夜永，箧中团扇恨风高。\n烟霏曲溜蜘蛛织，气袭空阶蟋蟀号。\n恩重才疏归计晚，可怜身世一鸿毛。",
        "dynasty": "宋",
        "collection_info": null
    },
    {
        "title": "三月晦日夜坐有感",
        "author": "宋庠",
        "content": "城头吹角乱昏鸦，坐敞空楼感岁华。\n遥电不知何处雨，狂风还送一年花。\n洛桥禊席随流水，箕岭仙巢倚暮霞。\n出处半生虽未决，归心常傍故侯瓜。",
        "dynasty": "宋",
        "collection_info": null
    },
    {
        "title": "送广州刘掾",
        "author": "宋庠",
        "content": "督府迢迢瘴海城，掾曹三语蔼兰馨。\n归邮託信梅华暖，仙剂蠲疴薏子灵。\n蚌月射楼吟思苦，鸡潮惊枕醉魂醒。\n外台谁举沈僚俊，编着黄堂有政经。",
        "dynasty": "宋",
        "collection_info": null
    },
    {
        "title": "溪斋春日",
        "author": "宋庠",
        "content": "问君何事拙谋身，竹坞溪斋养钝人。\n白鹭仪形閒照水，野鶑言语乱嘲春。\n半生已悔婴朝绂，万境方将付客尘。\n自笑经旬无宴具，对花孤坐嚥琼津。",
        "dynasty": "宋",
        "collection_info": null
    },
    {
        "title": "奉和御制赏花钓鱼次韵私赋",
        "author": "宋庠",
        "content": "秘苑神池帐殿开，鈎陈遥卫斗车来。\n柳舒瑞雾迎僊跸，花献天香入寿杯。\n恋藻文鳞争聚散，听韶丹翼剩徘徊。\n朝簪尽庆千龄会，熏曲汾歌即席陪。",
        "dynasty": "宋",
        "collection_info": null
    },
    {
        "title": "送齐进士奉章阙下",
        "author": "宋庠",
        "content": "倾坐仙姿掩石麟，奉章车府应观宾。\n谢庭早占芝兰族，禹会初陪玉帛臣。\n削牍西清催笔距，赐衣中禁换袍银。\n东归待看荣乡品，年似终童禄及亲。",
        "dynasty": "宋",
        "collection_info": null
    },
    {
        "title": "送将作监丞张唐卿通理陕州",
        "author": "宋庠",
        "content": "春风秘殿翳华芝，亲见枚皋作赋时。\n秀色并开棠树萼，隽科先赏桂林枝。\n汉邮给传蕃恩告，蜀醑浮觞荐寿祺。\n几日陕郊迎郡副，车前悬弩杂军麾。",
        "dynasty": "宋",
        "collection_info": null
    },
    {
        "title": "郡斋感怀寄呈参政给事同年",
        "author": "宋庠",
        "content": "老持藩印守河衝，苟禄惟知恋轼熊。\n游旧最叨青眼客，埏陶今仰黑头公。\n巢由逸躅心空断，儒墨常谈耳欲聋。\n自笑晚年经济业，焚香静坐习元功。",
        "dynasty": "宋",
        "collection_info": null
    },
    {
        "title": "郡斋无讼春物寂然书所见",
        "author": "宋庠",
        "content": "阁铃无响昼辉迟，短髮山巾尽日欹。\n战蚁羣行开蛰后，暝禽相语欲栖时。\n遥通窦水添新溜，密数庭花记落枝。\n讼息宽条恩莫报，晚年余有白云期。",
        "dynasty": "宋",
        "collection_info": null
    },
    {
        "title": "自洛移许初至郡斋作",
        "author": "宋庠",
        "content": "忝司宫钥忽三年，恩借閒州得颍川。\n楚北苍茫轩后野，国南膏沃许人田。\n汉台褒凤今难继，荀里占星俗尚传。\n更頼鸭陂能慰我，铃斋西畔似江天。",
        "dynasty": "宋",
        "collection_info": null
    },
    {
        "title": "待罪书馆无所自效客有以尸素为谑者因成答咏",
        "author": "宋庠",
        "content": "本愧虚名类斗箕，更堪华阁玷缨緌。\n海边不觉飞鳬少，天外宁知吓鼠饥。\n倦客风霜嗟右席，故巢烟雨老南枝。\n新年定有澄清劾，归守东冈固未迟。",
        "dynasty": "宋",
        "collection_info": null
    },
    {
        "title": "喜晴晚归",
        "author": "宋庠",
        "content": "八月高空卷断霓，落霞残照掖门西。\n仙城气暖犹藏雾，辇路尘清不杂泥。\n殿裏风回闻禁漏，阙边云敛见丹梯。\n迎寒便立甘泉仗，扈从应无七圣迷。",
        "dynasty": "宋",
        "collection_info": null
    },
    {
        "title": "醉枕",
        "author": "宋庠",
        "content": "楚辞虚美独醒贤，左手香螯伴醉眠。\n国器载归壶似腹，江萍兴罢幕为天。\n雪楼珠丽巴人曲，芝馆尘生洛浦田。\n昼枕蝶魂方适兴，莫教痟意傍鵾絃。",
        "dynasty": "宋",
        "collection_info": null
    },
    {
        "title": "赠石龙赵山人",
        "author": "宋庠",
        "content": "衰鬓星星倦折腰，十年归就故山樵。\n临江径坏茅围屋，颍水风清树厌瓢。\n防蠹旧编裁竹牒，蠲疴珍剂访芝苗。\n鬻文谋食机心尽，试为劳生谕炙鸮。",
        "dynasty": "宋",
        "collection_info": null
    },
    {
        "title": "晚坐高明台",
        "author": "宋庠",
        "content": "悔倚危栏望夕霏，临高无事亦依依。\n天长去鸟几时返，风罢孤云何处归。\n一世功名惭击节，百年耕凿愿忘机。\n衔恩感旧谁能免，犹喜荒洲在日围。",
        "dynasty": "宋",
        "collection_info": null
    },
    {
        "title": "明堂宿斋赐贡茶珍果上樽御膳",
        "author": "宋庠",
        "content": "太寝陪祠宿斗城，宠颁通夕助斋明。\n吴包瑞果金衣润，闽焙春团宝月盈。\n满腹鸱幐催御酒，溢杯羊䘓识君羹。\n甘滋饱德殊无寐，坐数章沟肃唱声。",
        "dynasty": "宋",
        "collection_info": null
    },
    {
        "title": "季秋侍宴中阙与诸公憩学士院作",
        "author": "宋庠",
        "content": "冠剑中休会禁扃，暂欹孤枕拂云屏。\n汉臣责重非真醉，楚客秋高恨独醒。\n宝墨喜窥前赐榜，华绦犹记旧呼铃。\n诏催终宴箫韶动，更学鶢鶋子细听。",
        "dynasty": "宋",
        "collection_info": null
    },
    {
        "title": "屏居春日",
        "author": "宋庠",
        "content": "初服仍从洛涘居，鸣蛙铙吹满前除。\n露园柘弹愁逢雀，磻渚璜鈎枉饵鱼。\n蜡屐幽怀高下齿，斲轮真想古今书。\n汉人尚自嘲频解，犹得凝神守泊如。",
        "dynasty": "宋",
        "collection_info": null
    },
    {
        "title": "休日",
        "author": "宋庠",
        "content": "弥旬出沐道山头，僦庑萧萧避俊游。\n枉是胸中无块垒，可能皮裏有阳秋。\n驾车款段惭乡品，託乘鸱夷笑客愁。\n曲突无烟宾坐冷，时闻庭雀一啁啾。",
        "dynasty": "宋",
        "collection_info": null
    },
    {
        "title": "晚坐观风亭三首  其一",
        "author": "宋庠",
        "content": "戍楼西北最凌空，倦客凭阑八月风。\n一曲黄河连野浊，半规残日背人红。\n山林枉负沉冥志，刀笔终无尺寸功。\n犹喜不迷存阙地，绛英瑶斗虎牢东。",
        "dynasty": "宋",
        "collection_info": null
    },
    {
        "title": "晚坐观风亭三首  其二",
        "author": "宋庠",
        "content": "百尺空台河上城，远波虚籁助秋声。\n过穷旅雁书难得，啼杀饥乌曲未成。\n急节何当容白髮，流尘只欲傍华缨。\n临高莫讶频东顾，忧国思君不为名。",
        "dynasty": "宋",
        "collection_info": null
    },
    {
        "title": "晚坐观风亭三首  其三",
        "author": "宋庠",
        "content": "我来秋色逼霞曛，更作凭阑远望人。\n山口远衔遥白渡，水头斜略小平津。\n年华有恨惊心去，世事无端刺眼新。\n深愧具茨芝朮在，挂冠终拟狎尧民。",
        "dynasty": "宋",
        "collection_info": null
    },
    {
        "title": "谢齐屯田见惠诗什",
        "author": "宋庠",
        "content": "东家华衮屡垂褒，倾耳幽兰郢唱高。\n雪苑曳裾惭赋客，春塘飞笔见诗豪。\n千金秦市文终贵，九奏钧天梦自劳。\n他日海槎如犯斗，愿将孤迹託星曹。",
        "dynasty": "宋",
        "collection_info": null
    },
    {
        "title": "和答越州吕乡见赠之作兼以为别",
        "author": "宋庠",
        "content": "绿髮仙郎得郡新，颍川重喜拂征尘。\n樽前道旧情无改，马上裁篇笔有春。\n万里江山迎使旆，九门冠剑别朝绅。\n请君更读韦平传，莫把家声苦让人。",
        "dynasty": "宋",
        "collection_info": null
    },
    {
        "title": "次韵和宫保庞丞相见贶之作",
        "author": "宋庠",
        "content": "岁阴谁不感摧颓，更值亨衢出处催。\n根柢只堪陪栎社，功名何足玷云台。\n览穷文史篇章倦，过尽荣华老病来。\n宫衮裁诗褒意厚，昏瞳刮膜喜重开。",
        "dynasty": "宋",
        "collection_info": null
    },
    {
        "title": "次韵和太常韩博士寄献留台吴侍郎之作",
        "author": "宋庠",
        "content": "药匕蠲疴去近班，主台西邑借余閒。\n梢云翠色凌霜罢，巢阁仙姿瑞世还。\n秋沼萦心林下水，晓楼供目雨余山。\n更逢酬唱俱清润，冰玉相辉戚苑间。",
        "dynasty": "宋",
        "collection_info": null
    },
    {
        "title": "和吴侍郎答汝州诸官唱酬之作",
        "author": "宋庠",
        "content": "青管裁篇属旧僚，赓歌奇意亦飘飘。\n横徽曲妙谁逃赏，过物风清尽应箫。\n此路烟霞催入洛，他年簪笏庆归朝。\n乘秋不奈多高兴，重取兰熏答楚谣。",
        "dynasty": "宋",
        "collection_info": null
    },
    {
        "title": "府斋秋日",
        "author": "宋庠",
        "content": "卷帷收扇暮凉初，秋意盈襟小疾除。\n池面宿烟荷盖老，阶唇漏日竹阴疏。\n虚舟触物真无意，高枕论才似有余。\n学道知非堪自哂，眼昏方读贝多书。",
        "dynasty": "宋",
        "collection_info": null
    },
    {
        "title": "梅",
        "author": "宋庠",
        "content": "花落亭亭素脸开，忍寒刚欲背春来。\n已迷江令琼花树，更傍周王璧水台。\n楚馆娇云愁梦断，洛廛香雪待风回。\n一枝寄远真何益，费尽南朝陆凯才。",
        "dynasty": "宋",
        "collection_info": null
    },
    {
        "title": "赵奉礼见过",
        "author": "宋庠",
        "content": "经年掩卧席凝尘，载喜西都接赋宾。\n照坐仙姿嵇玉冷，醉心英气瑾醪醇。\n斑衣就养垂华组，葆髮伤秋岸幅巾。\n更谢妍谈殊未已，肯将车驷诮原贫。",
        "dynasty": "宋",
        "collection_info": null
    },
    {
        "title": "岁暮答赵奉礼",
        "author": "宋庠",
        "content": "蜀痟平日掩芳樽，星籥年凋景易奔。\n天远断芦催序雁，庭空飞雪妬离鵾。\n颜瓢枉乐堪忧巷，汉履犹思待诏门。\n月署仙郎多丽唱，苦嗟池草久迷魂。",
        "dynasty": "宋",
        "collection_info": null
    },
    {
        "title": "送赵奉礼",
        "author": "宋庠",
        "content": "日出东郊郢路分，斑骓嘶断怅离羣。\n汉庭习蕝仙曹远，楚驿攀梅使绶熏。\n蚁酎百壶凝桂溢，鹄歌三阕转珠闻。\n登临如赋兰台事，十二峰前尽有云。",
        "dynasty": "宋",
        "collection_info": null
    },
    {
        "title": "朝谒应天神御瞻仰壮丽退憩斋房作",
        "author": "宋庠",
        "content": "云构崔嵬敞梵筵，皇家基运此兴先。\n如存不改当阳坐，善护常开种福田。\n四彻金绳规宝所，九衢琼树宿非烟。\n须知补旧延洪意，重数仙人拂石年。",
        "dynasty": "宋",
        "collection_info": null
    },
    {
        "title": "晨谒感怀",
        "author": "宋庠",
        "content": "早拂华簪谒冕旒，五更残点便鸣驺。\n星沈长乐钟声外，月挂觚棱阙影头。\n弱翮讵堪仪振鹭，孤怀终欲信羣鸥。\n更惭晨坐鸿枢府，容鬓先于省树秋。",
        "dynasty": "宋",
        "collection_info": null
    },
    {
        "title": "晨谒书所见",
        "author": "宋庠",
        "content": "绀幰鸣珂万盖翔，九门冠剑拥晨光。\n城连南北长安斗，殿倚东西太极堂。\n云裏铜乌风作籁，天边金掌露成霜。\n微生备位如葵藿，只有倾心奉圣王。",
        "dynasty": "宋",
        "collection_info": null
    },
    {
        "title": "受诏同编修敕令终篇例赐勋一转谢参预东平会稽二公",
        "author": "宋庠",
        "content": "法家高议集朝緌，成绩连茅被帝晖。\n均赏已知羊胃烂，铭恩偏觉鼠肝微。\n泥涂枉入鸿钧用，腹背还凭逸翮飞。\n天禄半生瘨眩病，犹堪持帚扫朱扉。",
        "dynasty": "宋",
        "collection_info": null
    },
    {
        "title": "送巢邑孙簿兼过江南家墅",
        "author": "宋庠",
        "content": "楚客才多不奈秋，长安赴集苦淹留。\n半纶绶采缁尘化，十幅帆阴素潦收。\n离恨枉能宽带眼，归期犹喜咏刀头。\n督租勾簿真沈俊，终冀梁台一召邹。",
        "dynasty": "宋",
        "collection_info": null
    },
    {
        "title": "流杯小宴偶成拙诗奉呈运使王密学紫微韩舍人",
        "author": "宋庠",
        "content": "溪斋元巳得嘉宾，曲曲烟渠逗翠沦。\n泼火乍经三月雨，泛觞重记九年春。\n风前小舞惊余雪，梁外清歌落暗尘。\n此会贵交应绝拟，斗枢星掖两贤臣。",
        "dynasty": "宋",
        "collection_info": null
    },
    {
        "title": "春晚独游沂公园",
        "author": "宋庠",
        "content": "几曲鸣溪抱啸台，阴阴野气压浮埃。\n林间幽鸟自相语，水上落花何处来。\n逃相故畦无废汲，封侯修竹是元栽。\n三川病尹妨贤久，终卜邻扉养不才。",
        "dynasty": "宋",
        "collection_info": null
    },
    {
        "title": "送李秘校赴太平法掾",
        "author": "宋庠",
        "content": "沈臂惊秋肉减分，晓波衰柳对离羣。\n臣饥枉索中都米，卿事犹参下国军。\n三袭赋台抛苑雪，一廛乡树辨江云。\n坐曹少茹徒劳叹，南阙干霄迟献文。",
        "dynasty": "宋",
        "collection_info": null
    },
    {
        "title": "送黄秀才归淮西",
        "author": "宋庠",
        "content": "骊驹黄鹄两成歌，即席愁颜惨未酡。\n旧客仙坛红遶杏，怨魂春水绿生波。\n缔交英域银袍丽，宴族诗庭玉树多。\n简牍三千行自鬻，汉家鳌阙鬰嵯峨。",
        "dynasty": "宋",
        "collection_info": null
    },
    {
        "title": "叹张縡",
        "author": "宋庠",
        "content": "峤外归来白髮新，胸中无物有经纶。\n局当辕下骅骝足，倚着门边骯脏人。\n风雪又残梁苑岁，烟萝谁管楚山春。\n由来荣悴多如此，莫为前薪怨后薪。",
        "dynasty": "宋",
        "collection_info": null
    },
    {
        "title": "洛京王尚书学士寄惠牡丹十品五十枝因成四韵代书答",
        "author": "宋庠",
        "content": "十种仙葩各有名，相逢暂似到周京。\n簪端珥萼头虽白，酒面含华眼更明。\n风暖天香吹不断，露深宫綵洗初成。\n慇懃数尽千重叶，未抵衔恩感旧情。",
        "dynasty": "宋",
        "collection_info": null
    },
    {
        "title": "和运使王密学西亭未开牡丹",
        "author": "宋庠",
        "content": "新年西圃带轻寒，芳意含华洽客欢。\n瑞露只知催濯锦，朝霞犹欲隠乘鸾。\n暗期玉蕊蜂窠润，偷裛天香蝶粉干。\n应为主人恩不浅，併留颜色占春阑。",
        "dynasty": "宋",
        "collection_info": null
    },
    {
        "title": "小园春昼",
        "author": "宋庠",
        "content": "日永春残陋巷深，四邻萧寂小山林。\n张罗门外人惊爵，仰秣槽中马听琴。\n燕坐角巾移竹影，野谈争席占墙阴。\n灌园本是三公事，俋俋閒舒傲世心。",
        "dynasty": "宋",
        "collection_info": null
    },
    {
        "title": "和中丞晏尚书圆丘观礼",
        "author": "宋庠",
        "content": "三袭觚坛夜未央，金支蟾彩共荧煌。\n凤舆遥憩壝门次，翟尾交分褥路香。\n星魄媪神联绀席，文宗武祖侑瑶觞。\n万灵醉止纯休集，方信周家骏命长。",
        "dynasty": "宋",
        "collection_info": null
    },
    {
        "title": "阴晦残春可惜二首  其一",
        "author": "宋庠",
        "content": "园林春去自无欢，宴幕经旬掩客盘。\n雾野关河非意失，晓楼风雨不时寒。\n空梁燕湿休矜舞，曲沼蛙鸣且为官。\n嵩少归心堪怅望，紫芝赪桂老琼峦。",
        "dynasty": "宋",
        "collection_info": null
    },
    {
        "title": "阴晦残春可惜二首  其二",
        "author": "宋庠",
        "content": "柳长花歇夏云初，幽圃寻芳但绿芜。\n不分伯劳随阿母，生憎蛱蝶效当涂。\n昏沈岭雾吞斜日，寂寞溪烟压翠蒲。\n欲拂琴徽销客恨，哑哑城曲已啼乌。",
        "dynasty": "宋",
        "collection_info": null
    },
    {
        "title": "同万秀才讌杨侯别墅",
        "author": "宋庠",
        "content": "苑路轻骖拂晓霞，斗城南畔列侯家。\n临邛贵客倾中坐，漳水词人记后车。\n一石蒲桃先载酒，万株金谷正交花。\n风光不减兰亭会，醉墨凭君纪岁华。",
        "dynasty": "宋",
        "collection_info": null
    },
    {
        "title": "过汉洛阳故城",
        "author": "宋庠",
        "content": "汉家遗堵满山川，六里东西遂渺然。\n寒日似愁圭影地，秋风真作黍离天。\n五株杏发陵无邑，一项茅荒井失田。\n更叹道边多弃骨，可能犹为直如弦。",
        "dynasty": "宋",
        "collection_info": null
    },
    {
        "title": "送紫微夏舍人徙治洪州",
        "author": "宋庠",
        "content": "方底丁宁细札书，豫章都会冠全吴。\n垂腰三品龟衔绶，卫帐千兵虎刻符。\n药省树翻抛赐笔，练江波静见还珠。\n西山五色多仙饵，铃阁无声道有腴。",
        "dynasty": "宋",
        "collection_info": null
    },
    {
        "title": "立春前二日嘉雪应祈呈昭文相公",
        "author": "宋庠",
        "content": "皇心精祷动昭回，嘉雪乘时弭岁灾。\n先作飞霙随腊舞，便含膏泽趁春来。\n天渊百顷移星汉，禁籞千枝傲岭梅。\n一曲巴人虽下里，愿持欢意助康哉。",
        "dynasty": "宋",
        "collection_info": null
    },
    {
        "title": "北台",
        "author": "宋庠",
        "content": "古丘危磴接云梯，远目临高意自迷。\n千里绿芜平野北，半边红日乱峰西。\n台倾邺苑多残瓦，凤没漳河失故堤。\n近塞春郊无胜事，跛䍧风马满山溪。",
        "dynasty": "宋",
        "collection_info": null
    },
    {
        "title": "晓出城祀风师坛马上作",
        "author": "宋庠",
        "content": "风穴灵坛背汉皋，肃将祀典会诸曹。\n城头五鼓催关钥，席上双笾荐沼毛。\n冠岭昕霞迎霁旭，冒畴农橛渍春膏。\n箕扬毕好宜流惠，江外刀耕楚俗劳。",
        "dynasty": "宋",
        "collection_info": null
    },
    {
        "title": "漕渠春台",
        "author": "宋庠",
        "content": "缥陂春色极晴虚，新水遥连六辅渠。\n沙上钓归人获鹬，梁边观罢客知鱼。\n苍浮树影烟生后，红皱溪纹日侧初。\n刮目暂成江海趣，狂奴终忆越滩居。",
        "dynasty": "宋",
        "collection_info": null
    },
    {
        "title": "和朱舅暮春积雨",
        "author": "宋庠",
        "content": "沮洳江云寂寞春，一轩风雨叹弥旬。\n灰残淮馆蟾韬晕，石去湘陵燕湿身。\n委路落花红罢舞，傍楼低柳绿争颦。\n萧萧枉结年华恨，愁煞西州掩鼻人。",
        "dynasty": "宋",
        "collection_info": null
    },
    {
        "title": "得许六书",
        "author": "宋庠",
        "content": "车笠论交夙契深，文麒江海获归音。\n流光过隙偏惊驷，危睫沾衣不为琴。\n宁扣几劳歌白石，庄昏犹欲注黄金。\n无因一答瑶华问，南国洪乔牍易沈。",
        "dynasty": "宋",
        "collection_info": null
    },
    {
        "title": "驰贺监税齐都",
        "author": "宋庠",
        "content": "温诏封芝出帝居，秘曹星秩示优除。\n舜庭已茂三年绩，魏谤初销一箧书。\n丹地拾遗思汲黯，中宸批草待相如。\n前期雀厦无因恋，归从清尘六尺舆。",
        "dynasty": "宋",
        "collection_info": null
    },
    {
        "title": "次韵和吴侍郎任宗伯贰卿冲卿领天官南局皆世职有感",
        "author": "宋庠",
        "content": "斗宫分局敞星闱，伯仲登贤士论归。\n奕世弓裘方善续，先春跗萼更相依。\n孤鸿暂作云衢骋，三凤行看帝阁飞。\n戚苑好书余庆事，一门仙橐映朝衣。",
        "dynasty": "宋",
        "collection_info": null
    },
    {
        "title": "西斋见雪寄呈靖彦惠",
        "author": "宋庠",
        "content": "岁阴休沐坐空斋，集霰飘霙次第来。\n仙粉有痕缘幌入，乱花无数觅丛开。\n故裘御湿便羔袖，冻醴扶衰藉药杯。\n向暮纷纷何所拟，谢家儿侄有清才。",
        "dynasty": "宋",
        "collection_info": null
    },
    {
        "title": "和中丞晏尚书和答十二兄夜归遇雪之作",
        "author": "宋庠",
        "content": "有客天街夜辔还，霰花无数拂雕鞍。\n路疑西极瑶池近，人似南朝鹤氅寒。\n漏鼓传声催暝色，曲车迷辙寄余欢。\n埙箎雅韵皆多感，偏觉阳春再和难。",
        "dynasty": "宋",
        "collection_info": null
    },
    {
        "title": "和中丞晏尚书乘舆宿殿致斋日巡仗遇雪",
        "author": "宋庠",
        "content": "十里甘泉卤簿新，即时天借雪清尘。\n光含九陌疑无暝，花拂千旗旋作春。\n夹路綵楼偏着粉，中天峣阙更成银。\n绛驺案仗传呼盛，宁似梁王不悦辰。",
        "dynasty": "宋",
        "collection_info": null
    },
    {
        "title": "初春夙兴",
        "author": "宋庠",
        "content": "戍城官柝应营笳，愁枕无眠感曙鸦。\n料峭风头犹助冻，苍凉天角欲成霞。\n离离弈局残星坠，脉脉刀环片月斜。\n尚喜初年轻病骨，半簪蓬影况苍华。",
        "dynasty": "宋",
        "collection_info": null
    },
    {
        "title": "送令狐揆南游",
        "author": "宋庠",
        "content": "楚泽离愁不避春，柳梢梅萼送行人。\n绿波易荡销魂水，紫陌难遮拂面尘。\n道困秦仪犹掉舌，歧多杨阮始沾巾。\n剑缑髀肉无穷恨，羞向耕畴独问津。",
        "dynasty": "宋",
        "collection_info": null
    },
    {
        "title": "己巳孟春二十六日作",
        "author": "宋庠",
        "content": "纠缠空惊祸福频，沈舟未拯更摧轮。\n山头枉是轻廷尉，天上何容着蹇人。\n南国祭牺堪畏楚，东门猎犬尚尤秦。\n当涂莫竦支离诮，坐受朝家十束薪。",
        "dynasty": "宋",
        "collection_info": null
    },
    {
        "title": "致政张郎中惠亲画墨竹二𭘻以诗为报",
        "author": "宋庠",
        "content": "南宫仙老本多才，素幅珍纨绘境开。\n高节自缘心匠出，野丛还拥笔端来。\n挂余粉箨疑飘席，玩久风枝欲扫苔。\n俗眼莫惊无藻丽，岁寒颜色抵琼瑰。",
        "dynasty": "宋",
        "collection_info": null
    },
    {
        "title": "送孙记堂出宰归安",
        "author": "宋庠",
        "content": "当年璧马上荆台，曾识长离婉婉来。\n巧智忍随司马宦，沈酣终屈广都才。\n莼鲈荐俎朝丰馔，稻蟹藏波岁绝灾。\n乡梓汀苹鷄犬地，孙郎藻思若为裁。",
        "dynasty": "宋",
        "collection_info": null
    },
    {
        "title": "榴花",
        "author": "宋庠",
        "content": "孤根西土几时传，绛蕊缃趺早夏天。\n艷发虽惭李桃后，子成犹占雪霜前。\n醖余霞醑香应在，染杀绡裙色未鲜。\n一种芳心耐风雨，敢辞重迭奏君筵。",
        "dynasty": "宋",
        "collection_info": null
    },
    {
        "title": "晚台",
        "author": "宋庠",
        "content": "霁色秋空送目劳，小台摇落更平皋。\n红垂海树乌栖日，清溢江沱鹭浴涛。\n天势暮围鳞隰阔，雁行斜转翼云高。\n楚风摵摵迷魂地，可在扬雄独广骚。",
        "dynasty": "宋",
        "collection_info": null
    },
    {
        "title": "提刑张司封同年垂访别郡以诗为谢",
        "author": "宋庠",
        "content": "天圣光华第二春，与君同日脱凡鳞。\n何知素领分符地，却见青云共榜人。\n千重使移行府重，一觞欢伯故俦亲。\n言诗击节兼风义，且欲因声附翠珉。",
        "dynasty": "宋",
        "collection_info": null
    },
    {
        "title": "送廷评沈先辈宰江山兼过吉席",
        "author": "宋庠",
        "content": "东阳世系出翘英，刮目神肤两共清。\n洛纸文雄钱万选，郄堂科美佛千名。\n春风适馆仙軿密，海曲夸乡县绶轻。\n上最三年归路稳，中阿芳意满菁菁。",
        "dynasty": "宋",
        "collection_info": null
    },
    {
        "title": "淳之太尉相公寄示赴镇小编三復成诵研味之余理当酬继但难于徧和辄取首题赋成拙句一首既伸高山仰止之愿并以为谢",
        "author": "宋庠",
        "content": "西北遮胡晋部疆，更烦儒将下文昌。\n久调玉铉三司贵，出倚金城万里长。\n唐亩岁丰禾自合，汾波秋景草应黄。\n须知外警从兹罢，閒杀边邮赤白囊。",
        "dynasty": "宋",
        "collection_info": null
    },
    {
        "title": "新春雪霁坐郡圃池上二首  其一",
        "author": "宋庠",
        "content": "铃斋西北小池台，漠漠年光病眼开。\n水面绿深知冻解，柳梢黄浅觉春来。\n啁啾野雀遗寒毳，拨剌潜鱼露戏鳃。\n物物恼人俱入咏，使君争奈乏天才。",
        "dynasty": "宋",
        "collection_info": null
    },
    {
        "title": "新春雪霁坐郡圃池上二首  其二",
        "author": "宋庠",
        "content": "溪上危堂堂下桥，腊余春意卷寒飈。\n烟催树色全疑染，暖逼禽声自学调。\n封径老苔翻败锦，抱城空水皱轻绡。\n茨山小隠归心动，坐想琼芝几陇苗。",
        "dynasty": "宋",
        "collection_info": null
    },
    {
        "title": "淮南自讼",
        "author": "宋庠",
        "content": "偶然人乏贰中枢，赐罢犹专督府居。\n髮白自伤闻道晚，心丹谁识报恩余。\n淮天目极风帆驶，韩野魂销宰树疏。\n却顾病身何所用，只堪归钓颍滩鱼。",
        "dynasty": "宋",
        "collection_info": null
    },
    {
        "title": "春社日置酒示客",
        "author": "宋庠",
        "content": "欣欣春色上高台，一雨关河宿雾开。\n洛浦宓妃鸿已去，汉家皇后燕初来。\n山炉馥郁熏歌扇，锦瑟丁宁侑客杯。\n秉烛寻芳君莫倦，欢游纔散便徘徊。",
        "dynasty": "宋",
        "collection_info": null
    },
    {
        "title": "暮春感兴",
        "author": "宋庠",
        "content": "九十芳期去不留，解痟何计贳珍裘。\n炉残晋俗清明火，水冷山阴祓禊洲。\n风径舞花催暮色，雨梁归燕说春愁。\n离归莫问年华事，赋笔悲于宋玉秋。",
        "dynasty": "宋",
        "collection_info": null
    },
    {
        "title": "去秋九日置酒今秋復喜兹会诗呈通判比部并诸幕府",
        "author": "宋庠",
        "content": "城上凌氛百尺台，晚秋重喜宴楼开。\n泛樽露菊疑相识，吹帽霜风是再来。\n宝瑟丁宁催客饮，丹萸烂漫辟谁灾。\n莫惊银烛先为具，天际残阳唤不回。",
        "dynasty": "宋",
        "collection_info": null
    },
    {
        "title": "孤坐北斋因怀出处之难偶成感咏",
        "author": "宋庠",
        "content": "白头荣路念何之，出处空惊未得宜。\n刘放老于宫裏树，庄生愁煞庙中牺。\n嵩岩桂坞堪休影，颍曲芝廛好疗饥。\n但愿天心从尔欲，敢言归赴赤松期。",
        "dynasty": "宋",
        "collection_info": null
    },
    {
        "title": "谋退",
        "author": "宋庠",
        "content": "家家皋稷会亨辰，老丑无谋念孰亲。\n自乐一麾称外守，耻将三物诅谗人。\n灌园路僻苍烟晓，洗耳滩长碧溜春。\n此地敢言逃楚相，他年终拟作尧民。",
        "dynasty": "宋",
        "collection_info": null
    },
    {
        "title": "赴郑出国门经西苑池上",
        "author": "宋庠",
        "content": "十里商中抱帝畿，苑烟宫雾共霏微。\n长杨猎近寒熊吼，太液歌余瑞鹄飞。\n碧护斗城天倚盖，光衔蓬岛日舒围。\n楼船法从年年盛，借问孤臣何岁归。",
        "dynasty": "宋",
        "collection_info": null
    },
    {
        "title": "府斋岁晏节物感人辄成拙诗二篇上寄昭文相公枢密太尉虽俚调无取亦盍各斐然之义也  其一",
        "author": "宋庠",
        "content": "晓拂青铜感岁阑，萧萧华髮强扶冠。\n病憎蛇影能为怪，老爱松心不受寒。\n世务焦头机已息，主恩沦髓报应难。\n镆铘自跃非吾意，且作洪鑪旧物看。",
        "dynasty": "宋",
        "collection_info": null
    },
    {
        "title": "府斋岁晏节物感人辄成拙诗二篇上寄昭文相公枢密太尉虽俚调无取亦盍各斐然之义也  其二",
        "author": "宋庠",
        "content": "处世何尝尽值才，虚名高位自惊猜。\n千重浪裏随流出，百尺竿头试险回。\n衰鬓不徒欺晓雪，孤心兼欲伴寒灰。\n嵩阳颍曲风烟接，已仗归云作隠媒。",
        "dynasty": "宋",
        "collection_info": null
    },
    {
        "title": "后池春水初满",
        "author": "宋庠",
        "content": "水从云表济祠来，春冻初消旧堰开。\n岸侧浅黄先映柳，石边新绿便成苔。\n就深整顿吴歈桨，因曲安排洛禊杯。\n莫道使君无野兴，把竿常到月中回。",
        "dynasty": "宋",
        "collection_info": null
    },
    {
        "title": "池上雨过",
        "author": "宋庠",
        "content": "萧萧残雨过横塘，翠幕生波入坐凉。\n淡日映云微透脚，暖风翻叶更成光。\n墙头早杏青丸小，水面新蒲绀尾长。\n鱼鸟沈浮斋吏散，恍惊身世在濠梁。",
        "dynasty": "宋",
        "collection_info": null
    },
    {
        "title": "因览镜照见衰年状貌有感",
        "author": "宋庠",
        "content": "拂槛清晨念老余，只堪丘壑便悬车。\n暗围廓落频移眼，坐况苍华不满梳。\n綟绶转惭龟钮印，土膏空负鹤头锄。\n人生出处真难决，羡杀贤哉汉二疏。",
        "dynasty": "宋",
        "collection_info": null
    },
    {
        "title": "郎中胡君出守三衢特枉长韵一篇曲叙故人之契且有嘉命别督饯章牵课所成老拙多愧聊以奉扬高节尔",
        "author": "宋庠",
        "content": "南宫仙客欲归休，更领铜符越绝州。\n郎位虽嗟三不遇，友声偏喜两相求。\n朝端引籍辞羣鹭，天外忘机信白鸥。\n行矣松乔君自爱，虚名官职压人头。",
        "dynasty": "宋",
        "collection_info": null
    },
    {
        "title": "落花",
        "author": "宋庠",
        "content": "一夜春风拂苑墙，归来何处剩凄凉。\n汉皋佩冷临江失，金谷楼危到地香。\n泪脸补痕劳獭髓，舞台收影费鸾肠。\n南朝乐府休赓曲，桃叶桃根尽可伤。",
        "dynasty": "宋",
        "collection_info": null
    },
    {
        "title": "春晦",
        "author": "宋庠",
        "content": "晓雨廉纤仅压尘，落花长草小平津。\n十千酒美空留客，九十春归不恋人。\n有恨刚肠随指绕，无情华髮扑头新。\n凭谁与射踆乌翼，免向西嵫送日轮。",
        "dynasty": "宋",
        "collection_info": null
    },
    {
        "title": "恩忝西掖垣",
        "author": "宋庠",
        "content": "贤路尘消箧谤残，萧萧衰鬓得生还。\n久叨鸱尾三重阁，却趁蛾眉五日班。\n伤翼再来仍绕树，行云何处不思山。\n坐挥拙笔无文甚，正被中郎笑拙艰。",
        "dynasty": "宋",
        "collection_info": null
    },
    {
        "title": "新晴",
        "author": "宋庠",
        "content": "清明初过雨初收，春意重因霁景留。\n风定草烟还压野，云开山色始归楼。\n邙阴高树藏低岭，河曲新波没故洲。\n点检丛花犹半在，应须秉烛为君游。",
        "dynasty": "宋",
        "collection_info": null
    },
    {
        "title": "清明日东归舟次滞雨",
        "author": "宋庠",
        "content": "月弦离毕破芳辰，舟子招招数问津。\n压岸晚阴云着野，蘸渠春色柳随人。\n烟畴雊雉逢谁叹，风碛惊鸥莫我亲。\n赐告有程归棹急，赧然归水愧游鳞。",
        "dynasty": "宋",
        "collection_info": null
    },
    {
        "title": "都官谢员外今年春榜舟奉使予饯别于东亭孟夏之初不幸卒于中道其孤迎丧还都予又出弔于饯所俯仰陈迹因为诗以寄哀",
        "author": "宋庠",
        "content": "沟水新伤掺袂人，何言便作死生分。\n地中玉树无期见，琴上牙絃忍再闻。\n几日离觞成渍酒，平时芳札代遗文。\n东亭哭罢愁回首，落照铭旌隔野氛。",
        "dynasty": "宋",
        "collection_info": null
    },
    {
        "title": "寄延州经略庞龙图",
        "author": "宋庠",
        "content": "驿骑传书拂塞尘，开缄长跪墨犹新。\n霜余且喜青松在，火尽谁矜白璧真。\n嵇阮交游思旧隠，皋夔功业记名臣。\n年来更嗜无生学，笑杀关西仗钺人。",
        "dynasty": "宋",
        "collection_info": null
    },
    {
        "title": "清明",
        "author": "宋庠",
        "content": "前旬风雨逼清明，柳色天高雪絮轻。\n冷落介推藏火月，寂寥潘令种花城。\n军中蹋鞠人穿域，门外吹箎客诧饧。\n今日太官还直具，多年私邸隔朝缨。",
        "dynasty": "宋",
        "collection_info": null
    },
    {
        "title": "和吴侍郎谢余洎诸朝客见过亭沼",
        "author": "宋庠",
        "content": "碧瓦新堂压素波，主人欢意驻鸣珂。\n风清共觉烦襟快，觞急都忘醉弁俄。\n江苇有情侵岸出，野鸥无事掠船过。\n西墙墨妙须珍护，皇佑高秋胜永和。",
        "dynasty": "宋",
        "collection_info": null
    },
    {
        "title": "胥集贤復旧官",
        "author": "宋庠",
        "content": "鸾鹊惊飞诏检开，唐家僊殿育英才。\n毫端误墨谗蝇尽，塞上求羣故马来。\n咄咄书空徒有意，冥冥避弋本无猜。\n孤生旧辱知人举，一夕闻风释九回。",
        "dynasty": "宋",
        "collection_info": null
    },
    {
        "title": "从猎晚归马上默成奉呈承旨端明王学士",
        "author": "宋庠",
        "content": "天子乘冬校猎回，鈎陈平野转瑶魁。\n万蹄未暮先追日，迭鼓非春已作雷。\n得儁风毛随禁仗，犒勤霞液出仙杯。\n词臣定有长杨赋，翰墨能销几许才。",
        "dynasty": "宋",
        "collection_info": null
    },
    {
        "title": "次韵和度支苏员外覆考进士文卷锁宿景福殿",
        "author": "宋庠",
        "content": "秘邃严庐斗极傍，知君此夕较连章。\n天移宿幕邻尧屋，霞滟仙杯杂嵰霜。\n坐觉铜籤随漏箭，卧惊银汉入宫墙。\n精心百汰知无倦，千牍皆供夜石量。",
        "dynasty": "宋",
        "collection_info": null
    },
    {
        "title": "屯田任君数以歌诗授余感嘆不足因成答赠",
        "author": "宋庠",
        "content": "绿髮仙郎藻思新，就中诗语更通神。\n清襟逗兴初无滓，綵笔呈华别有春。\n顾我风期情背俗，感君官职命欺人。\n汤汤听尽流波曲，终愧衰聋赏未真。",
        "dynasty": "宋",
        "collection_info": null
    },
    {
        "title": "永兴端明王左丞寄示见训长句因为后答",
        "author": "宋庠",
        "content": "西风书驿到河津，且喜开筩丽句新。\n安石风流高映世，君房言语妙惊人。\n公怀远略须经国，我愧华颠未乞身。\n惟有论交方寸地，岁寒留得比松筠。",
        "dynasty": "宋",
        "collection_info": null
    },
    {
        "title": "答子京",
        "author": "宋庠",
        "content": "一辞云陛五周年，琐闼销符宠再迁。\n时誉敢希吴陆俊，归心偏识汉疏贤。\n蜗头狼籍争锋地，鸿影徘徊避弋天。\n命驾不须频见约，颍滨嵩麓有私田。",
        "dynasty": "宋",
        "collection_info": null
    },
    {
        "title": "闰十二月望日立春禁中作",
        "author": "宋庠",
        "content": "闰历先春破腊寒，綵花金胜宠千官。\n水从太液池边动，柳向灵和殿裏看。\n瑞气因风生禁仗，暖晖依日上仙盘。\n须知圣运随生殖，万国年年共此欢。",
        "dynasty": "宋",
        "collection_info": null
    },
    {
        "title": "立春日置酒郡斋因追感三为郡六迎春矣呈坐客",
        "author": "宋庠",
        "content": "闰章余历气先回，腊尾新阳已暗催。\n三改使符惊岁往，六倾宾酒驾春来。\n枝头翦綵仙葩折，胜裏宜年宝字开。\n更听美人金缕曲，从兹争合舍尊罍。",
        "dynasty": "宋",
        "collection_info": null
    },
    {
        "title": "晚春出郭游北山佛寺",
        "author": "宋庠",
        "content": "幽剎寻春傍翠微，游人谁解惜芳菲。\n阴晴野日不常见，红白路花相杂飞。\n一世功名催俊杰，千金歌舞属轻肥。\n左迁病守真无用，试学山公倒载归。",
        "dynasty": "宋",
        "collection_info": null
    },
    {
        "title": "淳之九兄以仆承乏制曹幸联局事向当成绩猥辱裁篇谨抒拙诗以谢来贶",
        "author": "宋庠",
        "content": "汉家挈令頼诸公，末至缘何玷选中。\n马尾不知书画误，鸟声偏乐友心同。\n忘忧日接三杯善，轧思时分一溉功。\n敢向明廷邀异赏，从来儒术比司空。",
        "dynasty": "宋",
        "collection_info": null
    },
    {
        "title": "新年谢故人惠建茗",
        "author": "宋庠",
        "content": "春筥收英得几丛，小团珍串刻闽工。\n甘踰宝屑非关露，快入烦襟不为风。\n左䥶沸香殊有韵，越瓷涵绿更疑空。\n从来酪茗嘲伧鬼，莫枉奴名立异同。",
        "dynasty": "宋",
        "collection_info": null
    },
    {
        "title": "陈勤之兄弟同登秀科俱宰江东大邑",
        "author": "宋庠",
        "content": "上林春色老朱樱，谁见联科纪佛名。\n睢苑妍辞俱右席，太丘遗业肯惭卿。\n离歌坐写埙箎恨，邑政行闻鲁卫声。\n使橐尽堪传尺素，双函同慰一摇旌。",
        "dynasty": "宋",
        "collection_info": null
    },
    {
        "title": "宗人缄见过",
        "author": "宋庠",
        "content": "慈恩题墨七雕年，霰雪相逢倦客天。\n男子诣曹羞会课，秃翁无版欲归田。\n爻占后笑余艰象，书入穷愁有剩篇。\n闻道汉家求失职，可能梁甲信灰然。",
        "dynasty": "宋",
        "collection_info": null
    },
    {
        "title": "闰三月再到西湖花卉已过春余夏早景物亦佳因復留连日夕忘返",
        "author": "宋庠",
        "content": "再来湖上已春残，物物随时亦强欢。\n紫叶抽荷疑弄橐，翠皮包竹好裁冠。\n惊桡野鹜移沙渚，贪饵鲜鳞荐客盘。\n尽日临流忘吏事，须知名世六条宽。",
        "dynasty": "宋",
        "collection_info": null
    },
    {
        "title": "重展西湖二首  其一",
        "author": "宋庠",
        "content": "绿鸭东陂已可怜，更因云窦注西田。\n凿开鱼鸟忘情地，展尽江河极目天。\n向夕旧滩都浸月，过寒新树便留烟。\n使君直欲称渔叟，愿赐閒州不计年。",
        "dynasty": "宋",
        "collection_info": null
    },
    {
        "title": "重展西湖二首  其二",
        "author": "宋庠",
        "content": "西北云波逗异津，两陂相合到城闉。\n桥横断岸纔通舫，路转新洲不踏尘。\n倒影剩容霞底日，暖光平展鑑中春。\n摧颓病守时无用，堪与鸥鹇作主人。",
        "dynasty": "宋",
        "collection_info": null
    },
    {
        "title": "次韵和次道学士献赠留台吴侍郎洛水泛舟之作",
        "author": "宋庠",
        "content": "岁晚风清洛雾开，有人沿泝避嚣埃。\n庄谈解辩观濠乐，潘兴能添作赋才。\n兰菊分洲争向背，鳬鹥随棹罢惊猜。\n留都吏役虽羁鞅，亦欲抽身更一陪。",
        "dynasty": "宋",
        "collection_info": null
    },
    {
        "title": "夜炉",
        "author": "宋庠",
        "content": "风窗夜永烛飘煤，坐拥空炉暖冻杯。\n束缊未求曹相火，冥心将冷子綦灰。\n禅床隠竈徒惊俗，曲突徙薪枉备灾。\n余烬欲销微霰集，燎熏援锦忆平台。",
        "dynasty": "宋",
        "collection_info": null
    },
    {
        "title": "后园新水初满坐高明台远眺",
        "author": "宋庠",
        "content": "济渠冰解逗奫沦，花柳兼催近郭春。\n城外天形低合野，水边楼影倒倾人。\n趁晴鱼意双游乐，助闹禽声百种新。\n老倚芳樽从外诮，且将吟啸代经纶。",
        "dynasty": "宋",
        "collection_info": null
    },
    {
        "title": "送贵溪尉周懿文",
        "author": "宋庠",
        "content": "津亭理棹拂朝霞，试补东溪县道赊。\n旅突倦供樵客桂，官符贪及戍时瓜。\n蟾生海岸空弦湿，天倚山城一盖斜。\n岁晚私书无惮数，轻邮不禁岭头花。",
        "dynasty": "宋",
        "collection_info": null
    },
    {
        "title": "送虞部杨员外出牧池州",
        "author": "宋庠",
        "content": "郎署新闻一进阶，汉家临遣重州台。\n人持泽节龙形出，路建风旟隼翼开。\n千顷江禾年有瑞，万盆吴茧俗丰财。\n吟窗剩赏云峰翠，即是踰朞报政回。",
        "dynasty": "宋",
        "collection_info": null
    },
    {
        "title": "送集贤盛谏议出牧维扬",
        "author": "宋庠",
        "content": "江海多年滞轼熊，书林谏溜得儒宗。\n宽条一札仙泥熟，慈宴千觞湛露浓。\n迎舸蔽川交画鹢，队笳横浦细吟龙。\n轻扬俗改方图旧，两马行催诏传封。",
        "dynasty": "宋",
        "collection_info": null
    },
    {
        "title": "晚泊白村登舟回望因成拙句寄淮阳龙图王给事",
        "author": "宋庠",
        "content": "临艎西泝近神垌，六辅联疆见驿亭。\n千里暮霞烘日脚，一篙春水皱天形。\n野桥烟火微分市，曲岸渔樵别有汀。\n忽忆主人恩意厚，倚樯回首涕空零。",
        "dynasty": "宋",
        "collection_info": null
    },
    {
        "title": "和龙图王学士经涂洛邑见寄",
        "author": "宋庠",
        "content": "谢病台阶别邃旒，更荣符钥守司州。\n箧书已辩恩难报，台礼虽颁政未修。\n潄石洛波鸣佩晓，插云嵩色绀屏秋。\n烦君丽句催登览，欲便长随麋鹿游。",
        "dynasty": "宋",
        "collection_info": null
    },
    {
        "title": "杨寺丞以新集见授",
        "author": "宋庠",
        "content": "荆台杯酒接慇懃，已是缇灰十五春。\n学舍早欣游雾露，辞条今服际天人。\n沈居雌蜺那知赏，叶牖神龙更骇真。\n侍上可能无狗监，子虚赋就长卿贫。",
        "dynasty": "宋",
        "collection_info": null
    },
    {
        "title": "天禧诏罢寄王贯之",
        "author": "宋庠",
        "content": "裂繻无路学西游，衡木为扉恋一丘。\n阮籍自多回辙泪，虞卿长有着书愁。\n江边客素沈惊鲤，海上机心失故鸥。\n借问骚人才几许，莫因鶗鴂枉悲秋。",
        "dynasty": "宋",
        "collection_info": null
    },
    {
        "title": "干兴诏罢自咏",
        "author": "宋庠",
        "content": "忍当昭世卧隆中，西笑无谋始讳穷。\n鸥散海边渔事废，炙残京口客盘空。\n乡魂怨晓虚为蝶，头葆悲秋不后蓬。\n欲把遗编论兴废，诸儒争奈喜嘲雄。",
        "dynasty": "宋",
        "collection_info": null
    },
    {
        "title": "奉诏过都代书寄昭文相公",
        "author": "宋庠",
        "content": "六年衰鬓两为州，何意瓜时谒冕旒。\n去位本无三已色，过城应有復来讴。\n吹虀胆怯空思勉，沦骨恩深未易酬。\n即日诣门重谢罪，豫惭危涕满中篝。",
        "dynasty": "宋",
        "collection_info": null
    },
    {
        "title": "送安陆朱通判赴召兼过许田别墅",
        "author": "宋庠",
        "content": "绿绨珍检九天来，绶笥腾装拂簿埃。\n铃阁饯歌鵾瑟怨，璧田仙里驷门开。\n厨书久汗南山竹，征袂浓熏北使梅。\n岁晚林光催奉计，五云城阙倚瑶魁。",
        "dynasty": "宋",
        "collection_info": null
    },
    {
        "title": "和吴侍郎龙门宝应寺设斋",
        "author": "宋庠",
        "content": "阙塞千岩入画图，八关修供柅征车。\n半斤运泰贤将用，不二门深疾始除。\n香钵凈羞熏宝席，法螺仙曲逗晴虚。\n从兹定许陪登觉，肯效区区栗里舆。",
        "dynasty": "宋",
        "collection_info": null
    },
    {
        "title": "和吴侍郎相从经岁忽有陕许之别见贶长句",
        "author": "宋庠",
        "content": "接武西台属鉅贤，琴樽欢意满山川。\n论交共到忘言地，感别空惊易守年。\n陕界霜氛迎喜气，颍郊秋色犯华颠。\n卜邻自有归休约，终就溪林占一廛。",
        "dynasty": "宋",
        "collection_info": null
    },
    {
        "title": "送资政侍读侍郎西赴陕郊",
        "author": "宋庠",
        "content": "君欲归休未得休，再持符节定西侯。\n深严殿籍恩图旧，蔽芾棠歌野续讴。\n洛浦神仙观送客，崤陵风雨避传驺。\n高怀莫作衰年调，公府重来尚黑头。",
        "dynasty": "宋",
        "collection_info": null
    },
    {
        "title": "和河间通博王太博见贶春雨应时雅什",
        "author": "宋庠",
        "content": "东来春色变层阴，甘霈前符望岁心。\n云叶乍惊重础润，土膏先过一犂深。\n皇慈已浃流根泽，芳节殊非贯序霖。\n忽枉新篇真寡和，鼻声衰浊费长吟。",
        "dynasty": "宋",
        "collection_info": null
    },
    {
        "title": "题高明堂后池杂景二首  其一",
        "author": "宋庠",
        "content": "荒城岑寂冒春霏，竹落江村具体微。\n蛙怒爱为先雨叫，燕轻多作逆风飞。\n印波鸾鑑新荷小，碍路犀簪早笋肥。\n极目纤尘都不动，元规安得污人衣。",
        "dynasty": "宋",
        "collection_info": null
    },
    {
        "title": "题高明堂后池杂景二首  其二",
        "author": "宋庠",
        "content": "一窦春泉贯晓溪，水光涵物见纤微。\n波鳬泛泛骚人卜，风蝶翩翩佛助飞。\n雨足旧兰穿畹出，饵香鲜鲔压鈎肥。\n昔闻缓带犹堪羡，退食何妨野客衣。",
        "dynasty": "宋",
        "collection_info": null
    },
    {
        "title": "忧阕还台次韵和道卿学士终丧归集贤旧职见寄二首  其一",
        "author": "宋庠",
        "content": "半生多难窜民廛，北阙重来雪履穿。\n木在沟中宁有间，人从河上更相怜。\n尘栖绶笥昏余采，虫食书縢脱故篇。\n不敢对君重抚臆，孤怀同是一潸然。",
        "dynasty": "宋",
        "collection_info": null
    },
    {
        "title": "忧阕还台次韵和道卿学士终丧归集贤旧职见寄二首  其二",
        "author": "宋庠",
        "content": "解籍书林同遇春，茕茕孤影弔穷尘。\n茂陵久卧添迟思，东观重归有戏宾。\n争食已惭池鹜饱，忘机更待海鸥亲。\n懑然末曲何能续，聊志当年并赋人。",
        "dynasty": "宋",
        "collection_info": null
    },
    {
        "title": "默诵",
        "author": "宋庠",
        "content": "虚名三纪玷王朝，晚岁刚肠万虑销。\n笃学自依袁伯业，醒狂谁比盖宽饶。\n将旄烛日逢兵偃，隠谷连云负客招。\n白首报恩虽竭节，拟留余力事耕樵。",
        "dynasty": "宋",
        "collection_info": null
    },
    {
        "title": "赠令狐进士",
        "author": "宋庠",
        "content": "阙里高谈擅席珍，多年嵇痹嘆沈沦。\n封轺续食论乡士，綵服承颜断织亲。\n风直鹢郊伤六翮，机藏鼷弩惜千钧。\n载餚谁就扬雄宅，覆瓿书成担石贫。",
        "dynasty": "宋",
        "collection_info": null
    },
    {
        "title": "感怀寄进士胡肃",
        "author": "宋庠",
        "content": "离怀何事共凄然，云路无因着祖鞭。\n赋苑竹荒沈旧赏，书邮梅老怨残年。\n庄魂断处星垂地，楚思摇时水接天。\n赵壹穷愁堪自笑，拟将文腹敌囊钱。",
        "dynasty": "宋",
        "collection_info": null
    },
    {
        "title": "送谢沂进士",
        "author": "宋庠",
        "content": "坦床仙格照琼筵，归待兰陔补逸篇。\n别路云霞交友阔，庆门酥酪弟兄贤。\n春郊送目车流水，夕馆迷魂月上弦。\n续食定知西笑近，马生词赋贾生年。",
        "dynasty": "宋",
        "collection_info": null
    },
    {
        "title": "送总阁学士守秦亭二首  其一",
        "author": "宋庠",
        "content": "几日章街认锦鞯，平明颁节抚秦汧。\n严庐侍从宣劳久，郄府诗书得帅贤。\n彀骑千蹄嘶陇月，城笳三迭破羌烟。\n宾簪自古从军乐，别梦空随使幕莲。",
        "dynasty": "宋",
        "collection_info": null
    },
    {
        "title": "送总阁学士守秦亭二首  其二",
        "author": "宋庠",
        "content": "绿图层阁倚昭回，瑞鷃惊飞诏押开。\n关内赵张人续誉，禁中颇牧帝怜才。\n垂鞶虎绶朝装出，夹毂蛇矛使仗来。\n坐镇平时文檄简，赤囊边琐有轻埃。",
        "dynasty": "宋",
        "collection_info": null
    },
    {
        "title": "清明出沐",
        "author": "宋庠",
        "content": "晓树阴岑客舍春，卿舆不访着书人。\n长楸有地金成埒，曲突无烟桂徙薪。\n自欠解兰抛北阜，更堪鸣磬是南邻。\n饧香醖冷沈欢绪，枉负山郎出沐辰。",
        "dynasty": "宋",
        "collection_info": null
    },
    {
        "title": "朝谒待漏偶成咏怀",
        "author": "宋庠",
        "content": "天街残月斗城西，五里葱葱瑞雾迷。\n仙翰入陪廱泽鹭，晓筹初听汝南鸡。\n星翻徼道千庐密，云敛觚棱两观齐。\n自顾山林疏贱质，谁将车马载惊鼷。",
        "dynasty": "宋",
        "collection_info": null
    },
    {
        "title": "孟津跨大河寒气特盛岁暮作",
        "author": "宋庠",
        "content": "河裏孤城岁倍寒，冰霜千里正漫漫。\n炉熏宝焰翻沈暖，酒入衰容不借丹。\n翠幕障风褰影数，玉琴抽雪按徽难。\n天高木落千花尽，閒抚青松仔细看。",
        "dynasty": "宋",
        "collection_info": null
    },
    {
        "title": "世事",
        "author": "宋庠",
        "content": "世事悠悠未遽央，虚名真意两相忘。\n休夸失马曾归塞，未省牵牛解服箱。\n四客高风轻楚汉，五君新咏弃山王。\n秋来数有渔樵梦，多在箕峰颍水旁。",
        "dynasty": "宋",
        "collection_info": null
    },
    {
        "title": "和吴侍郎留题北楼",
        "author": "宋庠",
        "content": "疾间勤勤解郡章，北楼舒啸寄徜徉。\n山围轩后乘车野，水接尧民洗耳乡。\n拂衽风头迎爽籁，压林霞尾送残阳。\n冶城极望虽高世，争奈临秋鬓未霜。",
        "dynasty": "宋",
        "collection_info": null
    },
    {
        "title": "寄许师孟",
        "author": "宋庠",
        "content": "鶗鴂三惊楚泽秋，回肠更用斛添愁。\n燕台市骏千金骨，汉客逃名九罭鰌。\n木断华樽俱失性，瓢空陋巷独堪忧。\n夏畦墦食非吾事，终访班生问一丘。",
        "dynasty": "宋",
        "collection_info": null
    },
    {
        "title": "同年胡宿自江外寄遗诗笔杂文",
        "author": "宋庠",
        "content": "万仞青云接翼翔，江南离思满雕章。\n轻投暗路珠无胫，骤濯迷魂玉有浆。\n奏记诸公多感慨，拟骚前哲剩凄凉。\n寄怀何止三年字，留秘传家古锦囊。",
        "dynasty": "宋",
        "collection_info": null
    },
    {
        "title": "寄子京",
        "author": "宋庠",
        "content": "八年三郡驾朱轮，更忝鸿枢对国均。\n老去师丹多忘事，少来之武不如人。\n车中顾马空能数，海上逢鸥想见亲。\n惟有弟兄归隠志，共将耕凿报尧仁。",
        "dynasty": "宋",
        "collection_info": null
    },
    {
        "title": "晚春小园观物",
        "author": "宋庠",
        "content": "小园乘暖敞孤斋，畦埒经春尽绿苔。\n新笋偶随枯篠出，野花閒抱故藤开。\n双桐夹路元标井，酸枣依墙本乏台。\n北户清风时一至，此身疑到上皇来。",
        "dynasty": "宋",
        "collection_info": null
    },
    {
        "title": "郡圃观春物有感",
        "author": "宋庠",
        "content": "河桥烟北寂寥城，山圃虽春气尚清。\n戏蝶有时飞自远，野禽终日语无情。\n露痕浥浥添花重，风意沾沾助絮轻。\n看徧物华还自看，干坤同是一浮生。",
        "dynasty": "宋",
        "collection_info": null
    },
    {
        "title": "晚出池上观秋物",
        "author": "宋庠",
        "content": "临溪长是见归乌，摇落初惊岁物徂。\n虎掌烟芒金穗密，雁头霜叶绀轮枯。\n差差去幕东西燕，两两随波上下鳬。\n更向岸边横饮舫，便疑狂醉宿江湖。",
        "dynasty": "宋",
        "collection_info": null
    },
    {
        "title": "秋霁观野物",
        "author": "宋庠",
        "content": "雨毕天高卷断虹，郊原无物不秋丰。\n禾麻自称霜前熟，梨枣偏依日处红。\n烟外短帘閒映柳，水边轻翼暗随风。\n田庐我亦牵魂梦，归去嵩阳一老翁。",
        "dynasty": "宋",
        "collection_info": null
    },
    {
        "title": "孟津晚景",
        "author": "宋庠",
        "content": "二月春风引夕阴，巩烟邙树怅登临。\n酰鷄瓮外天方阔，偃鼠河滨水正深。\n万迭绀螺山北耸，半边红壁日西沈。\n凭高薄暮人谁见，一寸如丹魏阙心。",
        "dynasty": "宋",
        "collection_info": null
    },
    {
        "title": "晚出池上",
        "author": "宋庠",
        "content": "憭栗梧楸似楚骚，霜余寒水失溪毛。\n游鳞泼泼心应乐，乱雀飞飞意不高。\n平世功名难强立，昔贤卿相是真逃。\n人间万事无涯际，争得先生一藉糟。",
        "dynasty": "宋",
        "collection_info": null
    },
    {
        "title": "次韵和吴侍郎答汝州刘从事",
        "author": "宋庠",
        "content": "贤路绸缪早奋庸，搢绅元许黑头公。\n岩霖暂卷浮云外，国栋来参散栎中。\n仙禁巢阿思瑞鶠，野场收弋看冥鸿。\n恐难便遂东山卧，忧乐须将一世同。",
        "dynasty": "宋",
        "collection_info": null
    },
    {
        "title": "寄武昌胡从事",
        "author": "宋庠",
        "content": "君家酥酪弟兄贤，督府从军滞幕莲。\n江上归音鱼失素，天边离思月成弦。\n阮毫答记无遗草，楚赋悲秋有剩篇。\n玉骨道风沈俊久，汉条新计会甘泉。",
        "dynasty": "宋",
        "collection_info": null
    },
    {
        "title": "春阴復霁",
        "author": "宋庠",
        "content": "河外轻寒气未佳，春襟愁目徧天涯。\n浓云破绽翻无雨，落日因循便作霞。\n麦陇寸苗思污雉，柳滩新叶欲藏鸦。\n如膏且冀均农惠，莫枉层阴挫物华。",
        "dynasty": "宋",
        "collection_info": null
    },
    {
        "title": "永阳登楼怀阙下知己",
        "author": "宋庠",
        "content": "西北楼边路欲分，神皋不见见浮云。\n晋邮尺牍波中断，洛客归心笛裏闻。\n丽赋有情伤桂魄，劳歌无节怨兰熏。\n汉家续食催西上，忍逐江鸥狎旧羣。",
        "dynasty": "宋",
        "collection_info": null
    },
    {
        "title": "春霁汉南登楼望怀仲氏子京",
        "author": "宋庠",
        "content": "三楚风烟会汉津，凭高倦目此城闉。\n山前雾密疑藏市，楼上尘轻不污人。\n鸣瑟久抛雩舞地，称觞更负永和春。\n私书一纸离怀苦，望断波中六六鳞。",
        "dynasty": "宋",
        "collection_info": null
    },
    {
        "title": "春日楼上有寄",
        "author": "宋庠",
        "content": "云叶西来拂画楼，江南何处不汀洲。\n三春草绿王孙路，万海梅残陇使邮。\n落照窗扉尘作马，黄昏帘幕月成钩。\n张衡藻思能多少，玉案貂襜各自愁。",
        "dynasty": "宋",
        "collection_info": null
    },
    {
        "title": "淮南汶上三见春物有感",
        "author": "宋庠",
        "content": "一麾南北数移官，三见鶑花送雁寒。\n双鬓欺人还似雪，寸心忧国本如丹。\n雕虫曲艺论文浅，乘障迂儒破敌难。\n惟有归耕初志在，故田西接饮牛滩。",
        "dynasty": "宋",
        "collection_info": null
    },
    {
        "title": "暑雨初霁",
        "author": "宋庠",
        "content": "日转西轩小雾开，羲皇高兴伴风来。\n层云气润犹蒸础，残电光微不应雷。\n曲沼清浑鱼对跃，暮帘明灭燕双回。\n凭高更结京华恨，魂遶梁园旧吹台。",
        "dynasty": "宋",
        "collection_info": null
    },
    {
        "title": "暑雨夕霁",
        "author": "宋庠",
        "content": "天角残虹截暮晖，南楼风快暑烟微。\n月波半露金枢穴，云叶全收玉女衣。\n气爽戍楼孤鹊去，雾沈荒苑数萤归。\n凉轩更作东山咏，何处庄环有世机。",
        "dynasty": "宋",
        "collection_info": null
    },
    {
        "title": "秋出近郊",
        "author": "宋庠",
        "content": "修邙纔转便维嵩，都占黄河小曲中。\n秋助峰峦相倚碧，日催梨枣一番红。\n烟芜虽歇犹藏野，霜叶能飞不待风。\n关辅俗淳无巧弋，天边何意有惊鸿。",
        "dynasty": "宋",
        "collection_info": null
    },
    {
        "title": "初至洛阳府廨有东楼曲沼之胜时春色已过园林寂寞晚坐楼上作",
        "author": "宋庠",
        "content": "登临何处恨春残，楼上池边夕照间。\n非意野云遮倦目，无情空水鑑衰颜。\n青溪久负幽人约，白髮初辞宰相班。\n才与不才何足辨，此心都拟付庄环。",
        "dynasty": "宋",
        "collection_info": null
    },
    {
        "title": "宫保庞丞相以诗二首见寄次韵和答  其一",
        "author": "宋庠",
        "content": "西畿三辅切天阍，何意颁来细札文。\n学谬诗书惭作帅，身非甽亩更思君。\n使轺结辙横周道，乡木交阴忆汉枌。\n保傅上才敦雅眷，满章褒意蔼兰熏。",
        "dynasty": "宋",
        "collection_info": null
    },
    {
        "title": "宫保庞丞相以诗二首见寄次韵和答  其二",
        "author": "宋庠",
        "content": "出入台阶谢奋庸，白头持节更为公。\n临民不称瞻岩尹，慰俗犹依赠扇风。\n天许云鸿矰缴外，世怜池鹜稻粮中。\n一闻丽唱情何极，心结平津旧阁东。",
        "dynasty": "宋",
        "collection_info": null
    },
    {
        "title": "次韵和吴侍郎喜令弟学士请告归省",
        "author": "宋庠",
        "content": "秋来遥说洒烦襟，季虎昆龙伴啸吟。\n弓影奋疑临酒释，荆枝欢意恋丛深。\n仙山校籍催归传，宿馆销魂警曙砧。\n我亦白头思共被，非君谁照急难心。",
        "dynasty": "宋",
        "collection_info": null
    },
    {
        "title": "寄致政杜相国",
        "author": "宋庠",
        "content": "多年零雨咏公归，得谢高怀与世违。\n池凤何尝嗟见夺，冥鸿终不更低飞。\n寿觞应举三朋酒，师衮閒抛一品衣。\n我亦摧颓踰耳顺，异时惇史託余辉。",
        "dynasty": "宋",
        "collection_info": null
    },
    {
        "title": "酬仲微以舍弟忝直螭阶余近尘凤署见庆之作",
        "author": "宋庠",
        "content": "世隠东畿赋遂初，荆枝相乐本田庐。\n偶随幽鸟同还俗，何意惊鼷并载车。\n浴殿封芝惭视草，史阶簪笔玷成书。\n犹欣夙契寒松在，持谢雕章悦柏余。",
        "dynasty": "宋",
        "collection_info": null
    },
    {
        "title": "京师故僚以余退居近畿数赐存问因叙怀自感",
        "author": "宋庠",
        "content": "多年京洛寓灵台，贪见三山缥帙开。\n野鹤据轩真冒禄，跛䍧生奥苦为灾。\n茂陵养疾愔愔骨，庄室刳心寂寂灰。\n南鄙孤城非灞岸，欲乘春气望瑶魁。",
        "dynasty": "宋",
        "collection_info": null
    },
    {
        "title": "次韵和运使王密学见贻之作",
        "author": "宋庠",
        "content": "天畿巡部听车音，更值秋空卷夕霖。\n击壤但闻尧俗乐，宽条方识汉恩深。\n酾渠引漕民兼富，飞檄宣风令莫侵。\n余藻相存知厚意，孤松凌雪鹤鸣阴。",
        "dynasty": "宋",
        "collection_info": null
    },
    {
        "title": "送蒋御史领江东运使",
        "author": "宋庠",
        "content": "几日都亭避宪骢，使台分节按江东。\n朝端旧简飞霜白，关外连艘饷粟红。\n晨鼓迭喧鸡埭月，暝帆遥卸雀桁风。\n先秋若有离怀咏，剩取芳筠作信筒。",
        "dynasty": "宋",
        "collection_info": null
    },
    {
        "title": "寓直晚归见天街早春景物",
        "author": "宋庠",
        "content": "霁云衔苑雪云开，春色先从禁籞回。\n马上妩眉偏认柳，楼前妆额固知梅。\n吹残凤籥惊寒律，忙杀鸱幐取冻醅。\n莫问康年行乐意，寿觞初罢佛灯来。",
        "dynasty": "宋",
        "collection_info": null
    },
    {
        "title": "次韵和安陆王工部郡圃早春",
        "author": "宋庠",
        "content": "郧波翻縠抱城流，梦比春风第一州。\n槁质枉陪温树密，胜襟还负岘亭游。\n风英百种纷如绣，溪羽千声巧命俦。\n遥识使臣兴感地，浮云长映最高楼。",
        "dynasty": "宋",
        "collection_info": null
    },
    {
        "title": "和经略宣徽吴太尉以将经洛阳旧隠之作",
        "author": "宋庠",
        "content": "公有长才动缙绅，朝廷不肯弃名臣。\n高怀空结山中社，远略今清塞外尘。\n竹坞未荒溪叶密，菊丛虽旧径花新。\n南台素壁题名处，莫惜麾铙一驻轮。",
        "dynasty": "宋",
        "collection_info": null
    },
    {
        "title": "入朝感旧",
        "author": "宋庠",
        "content": "二纪便蕃冒主恩，归来荣感两惊魂。\n昌辰尽见羣龙出，急景俱随骇驷奔。\n史册褒贤空汗竹，山丘余泣已陈根。\n此身不减灵光殿，遗老班中岿独存。",
        "dynasty": "宋",
        "collection_info": null
    },
    {
        "title": "久客怀故里",
        "author": "宋庠",
        "content": "汉枌遗产接东陂，舒啸行吟失旧期。\n岭上孤猿惊别久，山中芳草怨归迟。\n鲋波希润宁堪待，龙断求丰忍自欺。\n负郭已荒金未佩，天涯浩叹满隆墀。",
        "dynasty": "宋",
        "collection_info": null
    },
    {
        "title": "和吴侍郎惠诗",
        "author": "宋庠",
        "content": "最乐乘秋浩气全，洛台归兴满新篇。\n霞浆不杂甘辛味，庙瑟都遗掩抑弦。\n昆岭希珍惊倦鹊，兰台清吹饮吟蝉。\n欲知传诵人多少，正似三都纸贵年。",
        "dynasty": "宋",
        "collection_info": null
    },
    {
        "title": "求志",
        "author": "宋庠",
        "content": "壮心销尽见天机，敢惜功名与世违。\n拙似潘生难济用，老于蘧瑗转知非。\n多年鷄口惭争食，自古驽筋爱举肥。\n常恐冒荣孤晚节，春来魂梦到柴扉。",
        "dynasty": "宋",
        "collection_info": null
    },
    {
        "title": "和子京旅况",
        "author": "宋庠",
        "content": "春城岑寂早花开，久脱冠梁有薄埃。\n安邑本缘饥腹累，茂陵非为富赀来。\n惊罗晚雀同茅宇，争席春农伴茗杯。\n自有忘言记真意，不烦骚客赋衔枚。",
        "dynasty": "宋",
        "collection_info": null
    },
    {
        "title": "和吴侍郎谢予送酒",
        "author": "宋庠",
        "content": "岁稔兵厨富酒材，几槽新溜滴芳醅。\n秋香自与兰英合，春色潜依竹叶回。\n蟹甲佐欢宾斝溢，鸱幐参贡县邮催。\n虽非平乐十千斗，愿奉康成三百杯。",
        "dynasty": "宋",
        "collection_info": null
    },
    {
        "title": "秋夕感怀",
        "author": "宋庠",
        "content": "风蟾成晕露成霜，玉箭添筹怨漏长。\n四载归心同骑省，半分仙骨过东阳。\n惊猿久负排巢客，乘驷谁轻喻蜀郎。\n掩鼻裁诗多感慨，吟余星斗转秋潢。",
        "dynasty": "宋",
        "collection_info": null
    },
    {
        "title": "题江南程氏家清风阁",
        "author": "宋庠",
        "content": "临波飞阁迓层飙，溽暑狂酲此併销。\n客至自同仙寇御，舟归不减郑公樵。\n云明别岛朝虹饮，月碎前溪夜鲤跳。\n借问北窗余兴否，羲皇高世一相招。",
        "dynasty": "宋",
        "collection_info": null
    },
    {
        "title": "和吴侍郎游普明禅院",
        "author": "宋庠",
        "content": "履道遗坊敞凈庐，昔人曾此赋閒居。\n园经汉传挥金罢，石记商贤作砺余。\n绿玉千竿多映水，苍帷双树竞凌虚。\n神交不必论年辈，一夕清吟万境如。",
        "dynasty": "宋",
        "collection_info": null
    },
    {
        "title": "次韵范纯仁和郭昌朝寺丞见寄二首  其一",
        "author": "宋庠",
        "content": "岷峨秀气入京华，鹏翼抟风势莫涯。\n昆玉照人呈美璞，楚兰芬畹擢新芽。\n朝廷迁陟先诸彦，闾里光荣在一家。\n不鄙蒙阳疲病守，肯来同醉岸乌纱。",
        "dynasty": "宋",
        "collection_info": null
    },
    {
        "title": "次韵范纯仁和郭昌朝寺丞见寄二首  其二",
        "author": "宋庠",
        "content": "言路再居无少补，护边三岁乏微勋。\n非才自合投閒地，竭节终期报圣君。\n老去风光流似水，病来世味薄如云。\n读书记一将忘十，少壮谁教不自勤。",
        "dynasty": "宋",
        "collection_info": null
    },
    {
        "title": "送龙图燕待制出守梓潼",
        "author": "宋庠",
        "content": "宝构沈沈夕雾迷，儒林俊老出分麾。\n中天秘牒河龙负，上路鸣铙筰马驰。\n香袭宠鞶惊放兽，野连丰芋蔽蹲鸱。\n潼江肯学淮阳卧，仙液真腴壮寿祺。",
        "dynasty": "宋",
        "collection_info": null
    },
    {
        "title": "次韵答襄阳龙图燕给事庆仆序直禁林",
        "author": "宋庠",
        "content": "右银仙闼倚云开，孤客缘何待诏来。\n一节新恩迂使驿，五花前署隔公台。\n英游但喜儒绅集，涸使偏惊吏腕催。\n昼槛宝鹓翔帝竹，夕轩瑶斗挂宫槐。\n朝无滥吹终逃郭，性有真愚敢望回。\n隽老裁篇褒意重，远分江汉濯余埃。",
        "dynasty": "宋",
        "collection_info": null
    },
    {
        "title": "坐池上看水偶成五绝句  其一",
        "author": "宋庠",
        "content": "冰解初分窦，波平便泛舟。\n岸花红弔影，沙鸭绿昂头。",
        "dynasty": "宋",
        "collection_info": null
    },
    {
        "title": "坐池上看水偶成五绝句  其二",
        "author": "宋庠",
        "content": "漾漾通仙穴，潺潺入故城。\n晚来丘壑思，併为一渠声。",
        "dynasty": "宋",
        "collection_info": null
    },
    {
        "title": "坐池上看水偶成五绝句  其三",
        "author": "宋庠",
        "content": "短绿抽心草，深红半面花。\n游鱼知底事，跳碎水中霞。",
        "dynasty": "宋",
        "collection_info": null
    },
    {
        "title": "坐池上看水偶成五绝句  其四",
        "author": "宋庠",
        "content": "已开临水径，自作探花人。\n岸柳何为者，都卢欲占春。",
        "dynasty": "宋",
        "collection_info": null
    },
    {
        "title": "坐池上看水偶成五绝句  其五",
        "author": "宋庠",
        "content": "桥脚时依树，阶唇便作河。\n初无心可洗，谁作洗心歌。",
        "dynasty": "宋",
        "collection_info": null
    },
    {
        "title": "次韵和吴侍郎录梦英书",
        "author": "宋庠",
        "content": "何年留妙蹟，真赏日云疏。\n不遇临池鉴，谁收坏壁书。",
        "dynasty": "宋",
        "collection_info": null
    },
    {
        "title": "捻鼻",
        "author": "宋庠",
        "content": "一饥惯食腥腐，三嗅不分臭香。\n残质心灰已久，末年鼻壅何伤。",
        "dynasty": "宋",
        "collection_info": null
    },
    {
        "title": "和吴侍郎向号乐城居士今復职守陕临歧自哂二绝  其一",
        "author": "宋庠",
        "content": "竹圃云斋谢病还，更将禅号拟香山。\n诏恩叙旧君何让，从古英贤不得閒。",
        "dynasty": "宋",
        "collection_info": null
    },
    {
        "title": "和吴侍郎向号乐城居士今復职守陕临歧自哂二绝  其二",
        "author": "宋庠",
        "content": "催拜连翩凤诏飞，乐城幽概愿相违。\n高云出岫虽无意，且待商岩作雨归。",
        "dynasty": "宋",
        "collection_info": null
    },
    {
        "title": "擢第南归道中早发",
        "author": "宋庠",
        "content": "紫汉回天斗柄横，萧萧羸马困遄征。\n南归昼绣恩偏厚，应有乡人笑夜行。",
        "dynasty": "宋",
        "collection_info": null
    },
    {
        "title": "夜坐二首  其一",
        "author": "宋庠",
        "content": "紫垣疏舍拂霄霓，官烛台衾夜境凄。\n况是颜生无饮分，小斋应免醉如泥。",
        "dynasty": "宋",
        "collection_info": null
    },
    {
        "title": "夜坐二首  其二",
        "author": "宋庠",
        "content": "省户沈沈奉秘斋，通宵箫唱九天来。\n如愚默坐将何比，维斗虚名本不材。",
        "dynasty": "宋",
        "collection_info": null
    },
    {
        "title": "道次舂陵怀古二首  其一",
        "author": "宋庠",
        "content": "鬰鬰舂陵旧帝家，黍离千古此兴嗟。\n萧王何事为天子，本爱金吾与丽华。",
        "dynasty": "宋",
        "collection_info": null
    },
    {
        "title": "道次舂陵怀古二首  其二",
        "author": "宋庠",
        "content": "丽康遗壤亘荒途，白水烟消拱木枯。\n陌上停骖聊借问，帝乡今有旧亲无。",
        "dynasty": "宋",
        "collection_info": null
    },
    {
        "title": "被诏假轺传诣阙",
        "author": "宋庠",
        "content": "轻邮千里给台符，晓月征骖上道初。\n自比汉儒恩太渥，一生龚胜恨私车。",
        "dynasty": "宋",
        "collection_info": null
    },
    {
        "title": "初归咸宁宅坐北斋作二首  其一",
        "author": "宋庠",
        "content": "柳市西头最远坊，归来先扫读书堂。\n閒园别有风流意，无限苔花上石床。",
        "dynasty": "宋",
        "collection_info": null
    },
    {
        "title": "初归咸宁宅坐北斋作二首  其二",
        "author": "宋庠",
        "content": "宴坐聊为适性场，徧开尘箧治缣缃。\n偷閒须撰斋中录，道帙儒经各有房。",
        "dynasty": "宋",
        "collection_info": null
    },
    {
        "title": "因游东园奉寄交代张龙图",
        "author": "宋庠",
        "content": "修篁绿水已成阴，秀柏凌霜尽直寻。\n今日思人还爱树，岁寒颜色岁寒心。",
        "dynasty": "宋",
        "collection_info": null
    },
    {
        "title": "蔬食",
        "author": "宋庠",
        "content": "退食西轩玩竺坟，鹊炉烟细篆难分。\n劳生未识心斋理，枉学颜徒不茹荤。",
        "dynasty": "宋",
        "collection_info": null
    },
    {
        "title": "榴花",
        "author": "宋庠",
        "content": "谁取孤根植槛旁，绛跗丹蘤斗年芳。\n惊飙莫损亭亭艳，百子先秋未有房。",
        "dynasty": "宋",
        "collection_info": null
    },
    {
        "title": "晚坐北台见新月",
        "author": "宋庠",
        "content": "落霞残日罢空楼，月挂黄昏破客愁。\n天上幸无封拜事，谁教蟾影曲如钩。",
        "dynasty": "宋",
        "collection_info": null
    },
    {
        "title": "初止毂下车马羸惫",
        "author": "宋庠",
        "content": "九衢横骛徧骖騑，晓日浮云万盖迷。\n借问东京朱伯厚，一车何苦日奔驰。",
        "dynasty": "宋",
        "collection_info": null
    },
    {
        "title": "初倅襄阳郡事感而自咏三首  其一",
        "author": "宋庠",
        "content": "平日少游思郡掾，当年邓禹志功曹。\n如何一命联州刺，更冠灵峰赑屃鳌。",
        "dynasty": "宋",
        "collection_info": null
    },
    {
        "title": "初倅襄阳郡事感而自咏三首  其二",
        "author": "宋庠",
        "content": "诏版熏芝矞露浓，千龄华旦此亲逢。\n平刑六百叨优秩，已愧琅邪邴曼容。",
        "dynasty": "宋",
        "collection_info": null
    },
    {
        "title": "初倅襄阳郡事感而自咏三首  其三",
        "author": "宋庠",
        "content": "处世儒宫井臼贫，偶怀铜刻逐观宾。\n汉家衒鬻盈千数，却用淄川牧豕人。",
        "dynasty": "宋",
        "collection_info": null
    },
    {
        "title": "春晚坐建隆寺北池亭上",
        "author": "宋庠",
        "content": "城外东风卷落花，更临春水惜年华。\n单车刺史无铙吹，叫杀荒池两部蛙。",
        "dynasty": "宋",
        "collection_info": null
    },
    {
        "title": "梁冀二首  其一",
        "author": "宋庠",
        "content": "狐尾单衣汉绶长，归来珍馆看啼妆。\n将军幸有封侯力，忍使秦宫令太仓。",
        "dynasty": "宋",
        "collection_info": null
    },
    {
        "title": "梁冀二首  其二",
        "author": "宋庠",
        "content": "外戚豪华善意钱，折巾平帻映鸢肩。\n支期一世惟偷宠，虚秉东京跋扈权。",
        "dynasty": "宋",
        "collection_info": null
    },
    {
        "title": "题巢父井亭",
        "author": "宋庠",
        "content": "箕岭逃尧去不回，沈沈遗甃碧烟开。\n廉泉让水犹堪贵，何况曾轻天下来。",
        "dynasty": "宋",
        "collection_info": null
    },
    {
        "title": "默记淮南王事  其一",
        "author": "宋庠",
        "content": "室饵初尝谒帝晨，宫中鸡犬亦登真。\n可怜南面称孤贵，纔作仙家守厕人。",
        "dynasty": "宋",
        "collection_info": null
    },
    {
        "title": "默记淮南王事  其二",
        "author": "宋庠",
        "content": "班葛才华尽冠时，如何褒贬两参差。\n八公并号翀霄客，谁作当年诣吏辞。",
        "dynasty": "宋",
        "collection_info": null
    },
    {
        "title": "默记淮南王事  其三",
        "author": "宋庠",
        "content": "二山仙藻鬰纷纶，鸿宝于中秘术新。\n他日铸金多不效，余灾翻及献方人。",
        "dynasty": "宋",
        "collection_info": null
    },
    {
        "title": "欲访景升先寄",
        "author": "宋庠",
        "content": "隠庐早学蜗牛样，讲肆仍将马队邻。\n北望乌衣纔一曲，拟携联简就书筠。",
        "dynasty": "宋",
        "collection_info": null
    },
    {
        "title": "岁暮北楼晚景",
        "author": "宋庠",
        "content": "楼上人惊岁律残，鲁郊齐垒有无间。\n夕阳高鸟知何意，飞尽青冥不肯还。",
        "dynasty": "宋",
        "collection_info": null
    },
    {
        "title": "和吴侍郎见贶白莲",
        "author": "宋庠",
        "content": "田田香叶满桥阴，镂玉仙葩照玉浔。\n应恐天姿太明洁，浅红微绿护芳心。",
        "dynasty": "宋",
        "collection_info": null
    },
    {
        "title": "招希元对奕",
        "author": "宋庠",
        "content": "咒木成卢非我事，赌牛探炙亦何缘。\n乘閒欲数纹楸路，借问何如葛稚川。",
        "dynasty": "宋",
        "collection_info": null
    },
    {
        "title": "适闻留台侍郎独游龙门属府事牵鞅辄成短诗奉寄",
        "author": "宋庠",
        "content": "飞盖遥闻上凿龙，白云苍霭晓楼钟。\n匏瓜讼阁空南望，知到诸天第几重。",
        "dynasty": "宋",
        "collection_info": null
    },
    {
        "title": "再葺流杯亭兼得今翰林胡学士旧记石刻移置坐隅郡人以为宠",
        "author": "宋庠",
        "content": "重凿琼波弄酒船，翠珉英藻更相鲜。\n从兹春意无销歇，长似山阴癸丑年。",
        "dynasty": "宋",
        "collection_info": null
    },
    {
        "title": "流杯亭",
        "author": "宋庠",
        "content": "昔记神皇驻六龙，横波箫鼓沸天中。\n谁知一代繁华意，吹作菰蒲落日风。",
        "dynasty": "宋",
        "collection_info": null
    },
    {
        "title": "斋中读书",
        "author": "宋庠",
        "content": "藤箧纷披拥蠹筠，日开黄卷代谈宾。\n一经皓首心非悔，枉是无言对斲轮。",
        "dynasty": "宋",
        "collection_info": null
    },
    {
        "title": "入谒马羸不进",
        "author": "宋庠",
        "content": "上路传呼万毂流，羸骖踏月五更愁。\n城门争道无因入，始恨车前欠八驺。",
        "dynasty": "宋",
        "collection_info": null
    },
    {
        "title": "惜白髮",
        "author": "宋庠",
        "content": "晓鑑霜毛乱欲飘，感衰怀壮两无聊。\n渊明雅思真高世，也解嘲人插素标。",
        "dynasty": "宋",
        "collection_info": null
    },
    {
        "title": "再到小园见落花有感  其一",
        "author": "宋庠",
        "content": "雨余春色太匆匆，已有残英满地红。\n先落后开应定分，一般迟日一般风。",
        "dynasty": "宋",
        "collection_info": null
    },
    {
        "title": "再到小园见落花有感  其二",
        "author": "宋庠",
        "content": "急雨前旬滞客筵，羣葩何事亦翩翩。\n风长日暖东君醉，无限宫娃失翠钿。",
        "dynasty": "宋",
        "collection_info": null
    },
    {
        "title": "次韵和丁右丞因赠致政张少卿二首  其一",
        "author": "宋庠",
        "content": "几年辞宠解华绅，佛忍庄恬共啬神。\n岁晏始知松柏茂，凌云高节不关春。",
        "dynasty": "宋",
        "collection_info": null
    },
    {
        "title": "次韵和丁右丞因赠致政张少卿二首  其二",
        "author": "宋庠",
        "content": "芝朮新园御陌东，飘然云鹤此相从。\n贵交亦有功成约，林下他年或见容。",
        "dynasty": "宋",
        "collection_info": null
    },
    {
        "title": "和中丞晏尚书观上御青城案警场",
        "author": "宋庠",
        "content": "崔嵬缯阙倚云梯，三迭鸣笳引夕鼙。\n使范雄严天意悦，瑞氛斜日紫垣西。",
        "dynasty": "宋",
        "collection_info": null
    },
    {
        "title": "偶观竹林七贤画像",
        "author": "宋庠",
        "content": "七子高风拂混茫，丹青遗影尚琳琅。\n山王偶尔兼荣遇，不得延年赠短章。",
        "dynasty": "宋",
        "collection_info": null
    },
    {
        "title": "次韵和石学士见寄十首  其一",
        "author": "宋庠",
        "content": "沥恳囊封避政均，天恩从欲宠孤臣。\n回瞻始愧功名地，池有祥鹓阁有麟。",
        "dynasty": "宋",
        "collection_info": null
    },
    {
        "title": "次韵和石学士见寄十首  其二",
        "author": "宋庠",
        "content": "路寝崔嵬敞九筵，相仪曾识帝心虔。\n汉家山委无穷瑞，尽属渊云奏赋年。",
        "dynasty": "宋",
        "collection_info": null
    },
    {
        "title": "次韵和石学士见寄十首  其三",
        "author": "宋庠",
        "content": "奉行汉事稽遗典，陟配周诗讲肇禋。\n一世声名皆帝力，请君鸿笔剩书筠。",
        "dynasty": "宋",
        "collection_info": null
    },
    {
        "title": "次韵和石学士见寄十首  其四",
        "author": "宋庠",
        "content": "分符怀钥两叨荣，公退宾尊恨独醒。\n禊洛赏花都未识，岁寒空爱竹青青。",
        "dynasty": "宋",
        "collection_info": null
    },
    {
        "title": "次韵和石学士见寄十首  其五",
        "author": "宋庠",
        "content": "隠几铃斋咀道腴，洛烟嵩霭徧神都。\n时时更作书生咏，方信随何一腐儒。",
        "dynasty": "宋",
        "collection_info": null
    },
    {
        "title": "次韵和石学士见寄十首  其六",
        "author": "宋庠",
        "content": "掉臂论交俗久讹，夫君高意遏颓波。\n蕣华暮落松凌雪，借问凋芳校几何。",
        "dynasty": "宋",
        "collection_info": null
    },
    {
        "title": "次韵和石学士见寄十首  其七",
        "author": "宋庠",
        "content": "荣路徘徊力已疲，保全恩惠剧春熙。\n须知散栎无庸日，方到羣材构厦时。",
        "dynasty": "宋",
        "collection_info": null
    },
    {
        "title": "次韵和石学士见寄十首  其八",
        "author": "宋庠",
        "content": "久厕鸾鸿刷羽翰，大都飞意倦须还。\n周南日夕归心动，笙月飘风尽有山。",
        "dynasty": "宋",
        "collection_info": null
    },
    {
        "title": "次韵和石学士见寄十首  其九",
        "author": "宋庠",
        "content": "亲见仙科唱第时，宠均宣室对神釐。\n汉台诏令方深厚，好取名郎作训辞。",
        "dynasty": "宋",
        "collection_info": null
    },
    {
        "title": "次韵和石学士见寄十首  其一○",
        "author": "宋庠",
        "content": "老去勤勤念一丘，已将身世上虚舟。\n济川善谑情虽厚，似倚清才恼白头。",
        "dynasty": "宋",
        "collection_info": null
    },
    {
        "title": "碧芦堂",
        "author": "宋庠",
        "content": "寂寂虚堂一自幽，绀梢苍叶更临流。\n不须重画沧浪境，一片江天小样秋。",
        "dynasty": "宋",
        "collection_info": null
    },
    {
        "title": "故池",
        "author": "宋庠",
        "content": "几曲春渊逗碧塘，翚檐沙版照波光。\n多年不浴荀池凤，戏鹜时时下夕阳。",
        "dynasty": "宋",
        "collection_info": null
    },
    {
        "title": "丁晋公故第东池上作",
        "author": "宋庠",
        "content": "薛县高台已半倾，碧波遗甃自盈盈。\n池蛙不辨兴亡意，犹学当年鼓吹声。",
        "dynasty": "宋",
        "collection_info": null
    },
    {
        "title": "东园池上书所见五首  其一",
        "author": "宋庠",
        "content": "茅栋山楹抱曲池，孤怀终日此忘归。\n生平方寸无机械，庭下羣鸥且莫飞。",
        "dynasty": "宋",
        "collection_info": null
    },
    {
        "title": "东园池上书所见五首  其二",
        "author": "宋庠",
        "content": "春余池圃似郊村，吏散斜晖半府门。\n燕雀不知争底事，啁啾言语到黄昏。",
        "dynasty": "宋",
        "collection_info": null
    },
    {
        "title": "东园池上书所见五首  其三",
        "author": "宋庠",
        "content": "堂下溅溅水欲周，水清烟底见游鯈。\n主人不是无芳饵，此意从来信直钩。",
        "dynasty": "宋",
        "collection_info": null
    },
    {
        "title": "东园池上书所见五首  其四",
        "author": "宋庠",
        "content": "静岸无风敛夕霏，田田香叶满空地。\n戏鱼未必能知我，我自知鱼最乐时。",
        "dynasty": "宋",
        "collection_info": null
    },
    {
        "title": "东园池上书所见五首  其五",
        "author": "宋庠",
        "content": "雨洗神嵩绀黛凝，中天鸾鹤恣飞腾。\n更怜晚翠知人意，併入东楼第一层。",
        "dynasty": "宋",
        "collection_info": null
    },
    {
        "title": "漫成",
        "author": "宋庠",
        "content": "二典勋华冠号荣，灿然三代继英声。\n如何孟子尊儒术，不肯临篇信武成。",
        "dynasty": "宋",
        "collection_info": null
    },
    {
        "title": "漫成二绝  其一",
        "author": "宋庠",
        "content": "日日开门避宠呼，舞骖飞盖共虚徐。\n昔人枉解痊秦痔，只得君王五乘车。",
        "dynasty": "宋",
        "collection_info": null
    },
    {
        "title": "漫成二绝  其二",
        "author": "宋庠",
        "content": "代故由来足纠纷，高才忧世强云云。\n太宗不用长沙傅，虚使羣臣谥孝文。",
        "dynasty": "宋",
        "collection_info": null
    },
    {
        "title": "绝句",
        "author": "宋庠",
        "content": "波环颍曲持竿石，云拥嵩岩炼药炉。\n尽是他年归隠计，更凭猿鹤作前驱。",
        "dynasty": "宋",
        "collection_info": null
    },
    {
        "title": "次韵和吴侍郎和冲卿寄来诗二首  其一",
        "author": "宋庠",
        "content": "解郡西归疾有痊，洛台分籍养高贤。\n逍遥莫道无推重，云外传呼拜表天。",
        "dynasty": "宋",
        "collection_info": null
    },
    {
        "title": "次韵和吴侍郎和冲卿寄来诗二首  其二",
        "author": "宋庠",
        "content": "暂息尘机不为年，高风聊借九区传。\n周聃汉朔谁能测，且作清时吏隠仙。",
        "dynasty": "宋",
        "collection_info": null
    },
    {
        "title": "时余不得预会戏成二韵",
        "author": "宋庠",
        "content": "笔阵谈锋醉幕天，遥知三俊共周旋。\n据鞍旧将曾销髀，不得行间左执鞭。",
        "dynasty": "宋",
        "collection_info": null
    },
    {
        "title": "和中丞晏尚书忆谯涡二首  其一",
        "author": "宋庠",
        "content": "谷浪如烟曲里深，使旗斋舫此幽寻。\n不知鱼鸟思人否，曾费东山拥鼻吟。",
        "dynasty": "宋",
        "collection_info": null
    },
    {
        "title": "和中丞晏尚书忆谯涡二首  其二",
        "author": "宋庠",
        "content": "沿缘绿篠无穷岸，萦带香荷几曲溪。\n可惜高秋真赏地，夕阳残月枉平西。",
        "dynasty": "宋",
        "collection_info": null
    },
    {
        "title": "冬至夜斋中不寐遥想郊丘盛礼二首  其一",
        "author": "宋庠",
        "content": "阳郊陪礼忽三年，目想坛觚切绛烟。\n今夕纤萝还不动，百神应到紫宫前。",
        "dynasty": "宋",
        "collection_info": null
    },
    {
        "title": "冬至夜斋中不寐遥想郊丘盛礼二首  其二",
        "author": "宋庠",
        "content": "两扶天御陟圆丘，璧月珠星拂綵旒。\n谁识从官兴感夜，卧听寒柝宿扬州。",
        "dynasty": "宋",
        "collection_info": null
    },
    {
        "title": "人日",
        "author": "宋庠",
        "content": "阳律初回七日春，谁将灵品占佳辰。\n镂金翦綵空迎福，无奈牛羊已胜人。",
        "dynasty": "宋",
        "collection_info": null
    },
    {
        "title": "游广爱寺",
        "author": "宋庠",
        "content": "鹫宇岧峣轶翠霏，清秋香火绝尘机。\n心明更接真空辨，应有天花满席飞。",
        "dynasty": "宋",
        "collection_info": null
    },
    {
        "title": "和伯中尚书闻琵琶诗一绝",
        "author": "宋庠",
        "content": "香拨檀槽奉客杯，细音余响碎琼瑰。\n只应强作弦中误，且欲周郎一顾回。",
        "dynasty": "宋",
        "collection_info": null
    },
    {
        "title": "正月十日作  其一",
        "author": "宋庠",
        "content": "万里春晖荡晓空，芳心何处不融融。\n惟余两鬓无情雪，最耐人间解冻风。",
        "dynasty": "宋",
        "collection_info": null
    },
    {
        "title": "正月十日作  其二",
        "author": "宋庠",
        "content": "偶随和气上层台，河裏风烟已暗开。\n空说虎牢天地险，不知春色过关来。",
        "dynasty": "宋",
        "collection_info": null
    },
    {
        "title": "和晏尚书宣德门侍宴观灯",
        "author": "宋庠",
        "content": "梵楼佛火千轮出，汉畤神光百道来。\n为报金吾休禁夜，太平箫鼓宴钧台。",
        "dynasty": "宋",
        "collection_info": null
    },
    {
        "title": "读史二首  其一",
        "author": "宋庠",
        "content": "孝武威灵动百蛮，将军辛苦到阗颜。\n儒生未必无长策，枉使匈奴害狄山。",
        "dynasty": "宋",
        "collection_info": null
    },
    {
        "title": "读史二首  其二",
        "author": "宋庠",
        "content": "贾傅感伤论表饵，董生推本对春秋。\n蹶张抵几能为相，谁序儒家冠九流。",
        "dynasty": "宋",
        "collection_info": null
    },
    {
        "title": "观文丁右丞求赐茶因奉短诗二章  其一",
        "author": "宋庠",
        "content": "金门高隠宰官身，尽把功名付客尘。\n慧露真腴内消热，可烦霞脚一瓶春。",
        "dynasty": "宋",
        "collection_info": null
    },
    {
        "title": "观文丁右丞求赐茶因奉短诗二章  其二",
        "author": "宋庠",
        "content": "龙衔缥质尊王贡，月满春规记焙名。\n此味赏音知有意，不将甘醴作交情。",
        "dynasty": "宋",
        "collection_info": null
    },
    {
        "title": "和寄花诗",
        "author": "宋庠",
        "content": "省访春丛艳最殊，寄来犹识锦霞舒。\n名园自宝仙葩种，可是全因勿翦余。",
        "dynasty": "宋",
        "collection_info": null
    },
    {
        "title": "谢答吴侍郎惠茶二绝句  其一",
        "author": "宋庠",
        "content": "贡焙僧岩各有名，手封奇品更丁宁。\n衰翁剧饮虽无分，且喜云腴伴独醒。",
        "dynasty": "宋",
        "collection_info": null
    },
    {
        "title": "谢答吴侍郎惠茶二绝句  其二",
        "author": "宋庠",
        "content": "一奁真茗慰铃斋，更伴仙卿逸藻来。\n夜啜晓吟俱绝品，心源何处着尘埃。",
        "dynasty": "宋",
        "collection_info": null
    },
    {
        "title": "次韵和运使王密学新葺西亭移花之作",
        "author": "宋庠",
        "content": "高斋新境断纤尘，曲圃芳畦豫记春。\n今日且资移树法，明年应作看花人。",
        "dynasty": "宋",
        "collection_info": null
    },
    {
        "title": "和中丞晏尚书木芙蓉金菊追忆谯郡旧花",
        "author": "宋庠",
        "content": "绛艳由来拒早霜，金英自欲应重阳。\n主人昔意兼新意，併为寒葩两种香。",
        "dynasty": "宋",
        "collection_info": null
    },
    {
        "title": "今日棋轩风爽天休可纡步无以簿领为解兼戏成短章",
        "author": "宋庠",
        "content": "不肯归休本俗才，痴儿了事太悠哉。\n劝君抽取文符手，且就凉轩斗茗来。",
        "dynasty": "宋",
        "collection_info": null
    },
    {
        "title": "咏史",
        "author": "宋庠",
        "content": "袁褚才名自古稀，可嗟高节晚相违。\n迟行便足为丞相，枉受黄罗乳母衣。",
        "dynasty": "宋",
        "collection_info": null
    },
    {
        "title": "道出襄城遇大风于野",
        "author": "宋庠",
        "content": "此路前闻七圣迷，风霾终日暗天涯。\n心如摇旆头如葆，却羡枯桑了不知。",
        "dynasty": "宋",
        "collection_info": null
    },
    {
        "title": "春晚残花满地",
        "author": "宋庠",
        "content": "晼晚千花已自稀，狂风犹欲挫芳菲。\n王昌近在墙东住，可惜残红取次飞。",
        "dynasty": "宋",
        "collection_info": null
    },
    {
        "title": "因览子京西州诗藁感知音之难遇偶成短章",
        "author": "宋庠",
        "content": "小集曾因善叙传，西州余藻復盈编。\n中郎久已成枯骨，争奈柯亭十六椽。",
        "dynasty": "宋",
        "collection_info": null
    },
    {
        "title": "天街马上遇雪",
        "author": "宋庠",
        "content": "章街十里瑞霙飞，有客蓬山寓直归。\n双履未穿乘款段，比量东郭是轻肥。",
        "dynasty": "宋",
        "collection_info": null
    },
    {
        "title": "七夕三首  其一",
        "author": "宋庠",
        "content": "一夕欢娱凤帐秋，晓天归驾待琼辀。\n银潢便是东西水，不独人间有御沟。",
        "dynasty": "宋",
        "collection_info": null
    },
    {
        "title": "七夕三首  其二",
        "author": "宋庠",
        "content": "紫宙风轻敛夕霏，露华应湿六铢衣。\n鹊桥贪问经年恨，不觉蛛丝减旧机。",
        "dynasty": "宋",
        "collection_info": null
    },
    {
        "title": "七夕三首  其三",
        "author": "宋庠",
        "content": "汉家猗殿敞云屏，青雀西来底有情。\n席上残桃犹可种，刘郎争奈不长生。",
        "dynasty": "宋",
        "collection_info": null
    },
    {
        "title": "夜闻牛歌",
        "author": "宋庠",
        "content": "萧萧墟落暮云寒，坏曲薪歌浃野欢。\n何处饭牛归路远，一声辛苦愬漫漫。",
        "dynasty": "宋",
        "collection_info": null
    },
    {
        "title": "和梵才寄林逋处士",
        "author": "宋庠",
        "content": "白首江湖传散人，天弢解尽有天真。\n汉家不惜青蒲费，终为枚生一裹轮。",
        "dynasty": "宋",
        "collection_info": null
    },
    {
        "title": "龙兴题额",
        "author": "宋庠",
        "content": "八法神毫焕宝题，至今鸾鹊欲惊飞。\n临空莫遣流尘晦，幸有仙人拂石衣。",
        "dynasty": "宋",
        "collection_info": null
    },
    {
        "title": "闻子京拜扫后周视田庐因问有可为归计者二首  其一",
        "author": "宋庠",
        "content": "韩邑西南上故原，春林几处驻行轩。\n何妨豫卜归休地，从古三公亦灌园。",
        "dynasty": "宋",
        "collection_info": null
    },
    {
        "title": "闻子京拜扫后周视田庐因问有可为归计者二首  其二",
        "author": "宋庠",
        "content": "耕畴乔木许西偏，嵩颍相望似有缘。\n更问具茨南復北，那边堪作种芝田。",
        "dynasty": "宋",
        "collection_info": null
    },
    {
        "title": "西斋杂咏",
        "author": "宋庠",
        "content": "粉箨烟膏秀可餐，森森庭际斗檀栾。\n谁教节目生皮外，却解虚心保岁寒。",
        "dynasty": "宋",
        "collection_info": null
    },
    {
        "title": "早谒",
        "author": "宋庠",
        "content": "匹马中衢类断蓬，疏星残月共寒空。\n汉家未给千门钥，弛镫墙阴避宪骢。",
        "dynasty": "宋",
        "collection_info": null
    },
    {
        "title": "咏槐",
        "author": "宋庠",
        "content": "万物迎春兔目开，亭亭圆影覆莓苔。\n孤根信得全身地，可待山中养不材。",
        "dynasty": "宋",
        "collection_info": null
    },
    {
        "title": "噪雀",
        "author": "宋庠",
        "content": "楚雀乘春翐翐飞，蒜头椒目禀生微。\n风前莫学惊鸥散，堂上人无海客机。",
        "dynasty": "宋",
        "collection_info": null
    },
    {
        "title": "晚庭噪雀",
        "author": "宋庠",
        "content": "空庭残雨伴风休，芳树阴阴晚雀留。\n无限好枝堪敛翼，不知何事更啁啾。",
        "dynasty": "宋",
        "collection_info": null
    },
    {
        "title": "登汝州等慈阁二绝句  其一",
        "author": "宋庠",
        "content": "像阁岧峣出翠阴，有人凭槛看嵩岑。\n方袍更语闽天旧，且取归心付佛心。",
        "dynasty": "宋",
        "collection_info": null
    },
    {
        "title": "登汝州等慈阁二绝句  其二",
        "author": "宋庠",
        "content": "槛外风烟洛汝通，宾簪禅毳此相从。\n主人解选登临地，数片秋天六六峰。",
        "dynasty": "宋",
        "collection_info": null
    },
    {
        "title": "泛舟新湖晚归呈坐客",
        "author": "宋庠",
        "content": "缭绕西堤接暮云，半天残日尚留宾。\n归桡直渡无多怖，纵有风波不陷人。",
        "dynasty": "宋",
        "collection_info": null
    },
    {
        "title": "受诏论次令文踰月纲条未举",
        "author": "宋庠",
        "content": "汉家甲令议蠲烦，曹札沈迷拥昼轩。\n城旦千条纷未举，始知黄老得名言。",
        "dynasty": "宋",
        "collection_info": null
    },
    {
        "title": "书楼",
        "author": "宋庠",
        "content": "䡾䡾雕甍傍九衢，藻扃无復蕊函书。\n徘徊尚有飞轩月，不把孤光照碧疏。",
        "dynasty": "宋",
        "collection_info": null
    },
    {
        "title": "次韵和吴侍郎东城泛舟",
        "author": "宋庠",
        "content": "放溜轻舠掠晚沙，时时波底碎秋霞。\n清阴十里堪乘兴，疑到江东安道家。",
        "dynasty": "宋",
        "collection_info": null
    },
    {
        "title": "新岁雪霁到西湖作三首  其一",
        "author": "宋庠",
        "content": "新年城曲坐溪台，密霰初收晚冻开。\n无限禽声兼柳意，欲催春色过湖来。",
        "dynasty": "宋",
        "collection_info": null
    },
    {
        "title": "新岁雪霁到西湖作三首  其二",
        "author": "宋庠",
        "content": "水华烟态压回汀，客至无情亦有情。\n芳草不须缘短梦，一番新绿满塘生。",
        "dynasty": "宋",
        "collection_info": null
    },
    {
        "title": "新岁雪霁到西湖作三首  其三",
        "author": "宋庠",
        "content": "閒拂苔矶弄钓轮，幽怀先赏潩滩春。\n沙鸥似未知余意，惊舞时时错避人。",
        "dynasty": "宋",
        "collection_info": null
    },
    {
        "title": "暮归舟中",
        "author": "宋庠",
        "content": "一水萦纡荡夕霏，樵风上下燕参差。\n斜阳无限沧洲景，可惜山阴兴尽归。",
        "dynasty": "宋",
        "collection_info": null
    },
    {
        "title": "早渡洛水见流澌尽解春意感人马上偶成戏咏二首  其一",
        "author": "宋庠",
        "content": "春色东来不待招，烟光已过洛阳桥。\n如何解尽人间冻，鬓畔霜华转不消。",
        "dynasty": "宋",
        "collection_info": null
    },
    {
        "title": "早渡洛水见流澌尽解春意感人马上偶成戏咏二首  其二",
        "author": "宋庠",
        "content": "洛浦冰消润韈尘，野禽何处不呼春。\n柳梢弄色花条软，已似遥嗤白首人。",
        "dynasty": "宋",
        "collection_info": null
    },
    {
        "title": "次韵和张太傅寄集贤相公",
        "author": "宋庠",
        "content": "一世夔龙集盛期，公槐邦栋耸乔枝。\n更将出处均天分，荀凤庄鹏各有池。",
        "dynasty": "宋",
        "collection_info": null
    },
    {
        "title": "立春",
        "author": "宋庠",
        "content": "曾见青旗上苑回，瑞幡仙萼翦刀催。\n朝来独曝茅檐日，且暖蓬心一寸灰。",
        "dynasty": "宋",
        "collection_info": null
    },
    {
        "title": "庭树",
        "author": "宋庠",
        "content": "岩曲孤根为底来，婆娑生意画云开。\n霜繁露重樛枝落，借问于今材不材。",
        "dynasty": "宋",
        "collection_info": null
    },
    {
        "title": "潜溪晚归二首  其一",
        "author": "宋庠",
        "content": "诘曲山阿冒石梯，听泉寻竹到招提。\n凭阑未徧催归驭，可惜溪西更有溪。",
        "dynasty": "宋",
        "collection_info": null
    },
    {
        "title": "潜溪晚归二首  其二",
        "author": "宋庠",
        "content": "剎剎寻僧驻盖频，已闻归骑趣城闉。\n岩云不散溪泉咽，野色幽声共怨人。",
        "dynasty": "宋",
        "collection_info": null
    },
    {
        "title": "和晏尚书宴归马上醉题",
        "author": "宋庠",
        "content": "宝阙凌云宴罢初，纷纷归骑徧春衢。\n灯光月彩留清玩，不觉车前甚宠呼。",
        "dynasty": "宋",
        "collection_info": null
    },
    {
        "title": "闻蛙有感",
        "author": "宋庠",
        "content": "燕池昔有金丸戏，蝈氏今无牡菊烟。\n暗水羣鸣聊借问，为官何似为私年。",
        "dynasty": "宋",
        "collection_info": null
    },
    {
        "title": "雨夜达旦为蛙所聒",
        "author": "宋庠",
        "content": "万数鸣蛙暑雨天，此声何必问憎怜。\n周公忍事肠三斗，寄怒犹烧牡菊烟。",
        "dynasty": "宋",
        "collection_info": null
    },
    {
        "title": "僦庐僻远因畜鸣鸡为入谒之候岁久驯狎其信如一因成短咏",
        "author": "宋庠",
        "content": "唳鹤啼乌隔斗城，喈喈辛苦报朝缨。\n僦庐不识端门漏，长愧东窗第一声。",
        "dynasty": "宋",
        "collection_info": null
    },
    {
        "title": "小园四首  其一",
        "author": "宋庠",
        "content": "小园烟草接邻家，桑柘阴阴一径斜。\n卧读陶诗未终卷，又乘微雨去锄瓜。",
        "dynasty": "宋",
        "collection_info": null
    },
    {
        "title": "小园四首  其二",
        "author": "宋庠",
        "content": "历尽危机歇尽狂，残年惟有付耕桑。\n麦秋天气朝朝变，蚕月人家处处忙。",
        "dynasty": "宋",
        "collection_info": null
    },
    {
        "title": "小园四首  其三",
        "author": "宋庠",
        "content": "村南村北鹁鸠声，刺水新秧漫漫平。\n行徧天涯千万里，却从邻父学春耕。",
        "dynasty": "宋",
        "collection_info": null
    },
    {
        "title": "小园四首  其四",
        "author": "宋庠",
        "content": "少年壮气吞强敌，晚觉丘樊乐事多。\n骏马宝刀俱一梦，夕阳閒和饭牛歌。",
        "dynasty": "宋",
        "collection_info": null
    },
    {
        "title": "夙兴",
        "author": "宋庠",
        "content": "梦惊单枕拂霜毛，月影初低烛影高。\n枝上万禽犹寂寂，寒鸡何事独三号。",
        "dynasty": "宋",
        "collection_info": null
    },
    {
        "title": "和参政丁侍郎洛下新置小园寄留台张郎中诗三首  其一",
        "author": "宋庠",
        "content": "勤勤高意念林丘，新买溪园洛水头。\n千载圣贤方契会，恐君难作赤松游。",
        "dynasty": "宋",
        "collection_info": null
    },
    {
        "title": "和参政丁侍郎洛下新置小园寄留台张郎中诗三首  其二",
        "author": "宋庠",
        "content": "芝廛松坞富烟霞，更接西台御史家。\n借问贤人何日聚，定知郎宿映台华。",
        "dynasty": "宋",
        "collection_info": null
    },
    {
        "title": "逍摇堂五咏  其二",
        "author": "傅察",
        "content": "堂上春风至，欣欣草木情。\n鸦鸣藏柳暗，蝶舞映花明。\n暖日迟迟景，轻雷隐隐声。\n客来何所有，采蕨试新烹。",
        "dynasty": "宋",
        "collection_info": null
    },
    {
        "title": "逍摇堂五咏  其三",
        "author": "傅察",
        "content": "堂上熏风至，阳曦午更骄。\n翫阴欣叶密，引饮快冰消。\n乳燕飞还堕，鸣蝉咽復调。\n清谈能却暑，应不费招邀。",
        "dynasty": "宋",
        "collection_info": null
    },
    {
        "title": "逍摇堂五咏  其四",
        "author": "傅察",
        "content": "堂上西风至，郊原岁事成。\n雨余虹影落，云霁露华清。\n唧唧蛩鸣夜，飘飘雁度晴。\n登临多物色，笔落竞纵横。",
        "dynasty": "宋",
        "collection_info": null
    },
    {
        "title": "逍摇堂五咏  其五",
        "author": "傅察",
        "content": "堂上寒风至，萧条静物华。\n映窗唯有竹，倚槛更无花。\n碧瓦霜初重，铜壶日易斜。\n罇罍延夜永，不觉已朝霞。",
        "dynasty": "宋",
        "collection_info": null
    },
    {
        "title": "吏隐亭会集",
        "author": "傅察",
        "content": "招携共到习家池，云水为裳芰制衣。\n鱼戏轻舡浮枕簟，鸥随落日下汀矶。\n岸巾已得杯中趣，横吹如从天外飞。\n野性每来应未厌，骊驹宁復赋言归。",
        "dynasty": "宋",
        "collection_info": null
    },
    {
        "title": "尉治吏隐亭二首  其一",
        "author": "傅察",
        "content": "公余吏隐剏新亭，野阔云低迭素屏。\n风动荷香翻偃盖，日摇波影散疏星。\n望穷南亩千重绿，坐久西山数点青。\n更待晚凉蝉乱噪，与君散策试同听。",
        "dynasty": "宋",
        "collection_info": null
    },
    {
        "title": "尉治吏隐亭二首  其二",
        "author": "傅察",
        "content": "一番新雨洗华亭，四面晴天倚翠屏。\n并秀采莲舒嫩脸，孤飞白鹭带残星。\n披襟骤觉登仙乐，倚槛犹疑倒影青。\n横笛晚来声更好，龙吟泓下亦时听。",
        "dynasty": "宋",
        "collection_info": null
    },
    {
        "title": "十五伯以诗见赠因次韵为谢",
        "author": "傅察",
        "content": "萧然颜巷復谁堪，竟日潜心到五三。\n载酒未妨从靖节，围棋端不羡羊昙。\n逢人倾倒群儿笑，落笔纵横四座惭。\n旧学青箱知未替，更将新律付诸男。",
        "dynasty": "宋",
        "collection_info": null
    },
    {
        "title": "次韵申泮宫直宿早秋四首  其一",
        "author": "傅察",
        "content": "新秋爽气溢长空，弦诵低昻月映栊。\n济济青衿成鲁变，洋洋泮水咏洙风。\n群儒篆刻空章句，百氏纷纭赖折中。\n何日拔才空冀北，如今高誉满山东。",
        "dynasty": "宋",
        "collection_info": null
    },
    {
        "title": "次韵申泮宫直宿早秋四首  其二",
        "author": "傅察",
        "content": "皎皎清波满四空，疏林散影弄朦胧。\n援毫欲赋阳台梦，振袂欣乘玉宇风。\n已觉素秋来席上，却疑仙景落壶中。\n凌云未许攀仙桂，卧看冰轮没汉东。",
        "dynasty": "宋",
        "collection_info": null
    },
    {
        "title": "次韵申泮宫直宿早秋四首  其三",
        "author": "傅察",
        "content": "一方明月落长空，万里余辉鏁玉栊。\n蝉韵啾啾来远木，槐云袅袅弄清风。\n共邀载酒陶彭泽，走访谈经戴侍中。\n景物萧然无限思，靓粧应许过墻东。",
        "dynasty": "宋",
        "collection_info": null
    },
    {
        "title": "次韵申泮宫直宿早秋四首  其四",
        "author": "傅察",
        "content": "泮宫深闭绛帷空，摇想佳人照绮栊。\n闲倚画屏怜永夜，懒摇纨扇引凉风。\n直疑令史归天上，犹想阳台入梦中。\n展转觉来无一事，日摇槐影桂窗东。",
        "dynasty": "宋",
        "collection_info": null
    },
    {
        "title": "又次申教授直宿三首  其一",
        "author": "傅察",
        "content": "皎皎虚堂带月清，金风入律露华明。\n潘郎寓直生秋兴，韩子长歌忆短檠。\n惊鹊遶枝巢未稳，幽虫寻砌隐余声。\n却嫌诗思撩归梦，数尽髙城长短更。",
        "dynasty": "宋",
        "collection_info": null
    },
    {
        "title": "又次申教授直宿三首  其二",
        "author": "傅察",
        "content": "扰扰浮名绊此身，相逢樽酒眼还明。\n君如俊鹘方抟翮，我似弯弓不受檠。\n弱植幸容依玉树，新诗尝喜掷金声。\n他时会致青云上，莫厌卑栖岁屡更。",
        "dynasty": "宋",
        "collection_info": null
    },
    {
        "title": "又次申教授直宿三首  其三",
        "author": "傅察",
        "content": "秋堂幞被有余清，骤喜秋光泼眼明。\n帘外月华筛碎玉，床头萤火当长檠。\n直嫌唧唧秋虫响，且听琅琅弦诵声。\n善教尙烦留滞席，朝恩未许便归更。",
        "dynasty": "宋",
        "collection_info": null
    },
    {
        "title": "同工曹至临洛道中禾黍蔚然喜而作呈朱令",
        "author": "傅察",
        "content": "甘雨初匀岁事时，冥冥造物本无私。\n绿云捲地熏风细，翠浪翻天晓露滋。\n已见郊原深没马，预欣场圃积如坻。\n从来令尹忧民切，短句聊凭一解頥。",
        "dynasty": "宋",
        "collection_info": null
    },
    {
        "title": "方量牧地次韵工曹王亚叟",
        "author": "傅察",
        "content": "朝廷庶事备成康，郡邑承风底事忙。\n要使幅员无旷土，始知冀北有留良。\n疏狂似我徒劳耳，术业如君讵易量。\n奔走幸容陪笑语，每观醉墨屡琳琅。",
        "dynasty": "宋",
        "collection_info": null
    },
    {
        "title": "杜无逸留别次韵三首  其一",
        "author": "傅察",
        "content": "熏蒸和气浃丰年，羸老欣闻诏令宣。\n疾恶如雠知劲节，清言有味乐推贤。\n却嫌松菊荒三径，故乞丝纶下九天。\n欲识邦人思厚德，四郊草木亦依然。",
        "dynasty": "宋",
        "collection_info": null
    },
    {
        "title": "杜无逸留别次韵三首  其二",
        "author": "傅察",
        "content": "汪汪万顷浸清波，千里旁渐惠泽多。\n化比宋均方渡虎，瑞同黄霸自生禾。\n盘根治剧观游刃，破胆投姦去宿疴。\n已有讴吟喧井邑，更传佳句似阴何。",
        "dynasty": "宋",
        "collection_info": null
    },
    {
        "title": "杜无逸留别次韵三首  其三",
        "author": "傅察",
        "content": "一官塞北似飘蓬，邂逅威严霁弱翁。\n它日若陪林下客，亦能把钓待秋风。",
        "dynasty": "宋",
        "collection_info": null
    },
    {
        "title": "无逸用前韵见谢復次韵三首  其一",
        "author": "傅察",
        "content": "藉藉声名自妙年，优优惠化咏来宣。\n宁夸衣锦光前牒，便拟挥金继昔贤。\n秀句屡同歌白雪，髙标犹幸视青天。\n自惭不得陪驺御，空想余风尚凛然。",
        "dynasty": "宋",
        "collection_info": null
    },
    {
        "title": "无逸用前韵见谢復次韵三首  其二",
        "author": "傅察",
        "content": "一麾聊復散余波，才比淮阴益办多。\n千里宣威憺夏日，三年种德敛秋禾。\n如纶忽听颁新渥，勿药还欣已旧疴。\n却恐九重思治行，蒲轮它日竟如何。",
        "dynasty": "宋",
        "collection_info": null
    },
    {
        "title": "无逸用前韵见谢復次韵三首  其三",
        "author": "傅察",
        "content": "鹏飞初不碍蒿蓬，自拟归休慕仲翁。\n况有仙姿标洞府，泠然御寇已乘风。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其一",
        "author": "傅察",
        "content": "南宫三日仕非轻，湖海归来一草亭。\n誉袭芝兰方冉冉，节髙松柏独青青。\n仁风已播袁宏扇，素尚行须毛玠屏。\n岂待朞年归报政，人占此地有台星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其二",
        "author": "傅察",
        "content": "荘周蝴蝶梦魂轻，盘谷家山有旧亭。\n下笔未能工嫓白，折腰何敢望纡青。\n思鱼此日空弹铗，误墨他年点画屏。\n寂寞草玄绳户闭，犹堪归伴少微星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其三",
        "author": "傅察",
        "content": "五月黄尘去传轻，褰裳几处宿邮亭。\n共知向日输心赤，莫嘆微霜点鬓青。\n每傍重霄求宝剑，欲令新木作枯屏。\n流传剩有风骚句，摇想群公若会星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其四",
        "author": "傅察",
        "content": "恩分千里赏犹轻，好建精思李柏亭。\n日映冰壶融皎洁，风临玉树发葱青。\n高名竞慕蒲葵扇，雅操宁施刻镂屏。\n梦得惠连春草句，虚传李白是金星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其五",
        "author": "傅察",
        "content": "气盖千人一羽轻，九霄丹鹤唳华亭。\n姓名已入金瓯覆，留滞休嗟银印青。\n彩笔掞天摛丽藻，高标插地见长屏。\n盐梅他日从人望，商说何功比列星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其六",
        "author": "傅察",
        "content": "圣代勤民岂外轻，声名今已播边亭。\n风摇铃阁终晨静，雨鏁棠阴满地青。\n赐表殊功宜冕服，荣分从吏亦缇屏。\n如公学问留闲郡，东壁何人应二星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其七",
        "author": "傅察",
        "content": "十年尘土坐才轻，五斗犹堪佐县亭。\n鼎贵敢歆新绶紫，固穷唯有旧毡青。\n已甘终作轮囷木，未忍翻同屈曲屏。\n犹喜膺门被容接，常瞻郎位蔚然星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其八",
        "author": "傅察",
        "content": "银鈎落纸彩毫轻，醉写新诗入禁亭。\n学擅儒宗穷壸奥，文摛墨妙炳丹青。\n亲承零露如金掌，密蔽衝风似宝屏。\n雅意未须嗟出守，宵衣方念庻民星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其九",
        "author": "傅察",
        "content": "九万鹏程举翮轻，蚤年高誉满江亭。\n曾分兰省趋墀赤，行从荷囊拜琐青。\n雅度最宜锵玉佩，精忠不用绿沉屏。\n欲令行部襜帷去，要使人争识景星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其一○",
        "author": "傅察",
        "content": "久嗟留滞压丛轻，桃李无言向野亭。\n展骥始应流汗赤，登龙早见出蓝青。\n三余共对贤人酒，四野欣瞻别驾屏。\n何日蒲轮趋加节，便看两两映魁星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其一一",
        "author": "傅察",
        "content": "半刺同流寄未轻，勤劳每念离乡亭。\n髙怀不羡貂蝉贵，丽句还酬玉案青。\n字买千金休择笔，才兼三绝好书屏。\n独惭后学波澜狭，明月舒空映小星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其一二",
        "author": "傅察",
        "content": "淮阴当日少年轻，官舍浑如寄旅亭。\n十载凄凉甘组绿，三冬讽诵伴灯青。\n才非徐孺惭悬榻，谄异陈咸岂触屏。\n独幸亲逢陶谢手，每观一字并华星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其一三",
        "author": "傅察",
        "content": "佐县三年敢意轻，掾曹还许暂平亭。\n齿延屡醉争扶白，嗣响非工愧取青。\n自此浮鸥容海浪，幸同驯鹿傍车屏。\n从今已恐终更去，怅望参商是别星。",
        "dynasty": "宋",
        "collection_info": null
    },
    {
        "title": "和鲍守次韵林德祖十四首  其一四",
        "author": "傅察",
        "content": "使轺问俗画轮轻，五马张筵驻驿亭。\n他日恩荣封诏紫，伫看蹇谔伏蒲青。\n才能并赐龙文剑，勋业同分云母屏。\n太史已书贤者聚，荀陈此地仰华星。",
        "dynasty": "宋",
        "collection_info": null
    },
    {
        "title": "七月二十五登舟",
        "author": "傅察",
        "content": "暂来征骑出阇闉，却棹扁舟下小津。\n飒飒西风如送客，萧萧晚雨欲留人。\n一年踪迹无停日，千里羁游又远亲。\n为问篙师从此去，定知几日到东秦。",
        "dynasty": "宋",
        "collection_info": null
    },
    {
        "title": "野宿",
        "author": "傅察",
        "content": "泝水秋风扬短棹，穿林落日繫孤舟。\n心清乍喜离嚣俗，野旷翻疑动旅愁。\n归雁高飞云杳杳，幽虫夜语草悠悠。\n此间景物君知否，即是潇湘一片秋。",
        "dynasty": "宋",
        "collection_info": null
    },
    {
        "title": "晚发",
        "author": "傅察",
        "content": "理棹频看溪水分，岸移不觉转孤村。\n渔翁醉卧滩沙穏，樵子行歌岸草昏。\n白鹭成行低欲落，清蝉无数断还闻。\n自将野色幷秋色，都付诗魂与醉魂。",
        "dynasty": "宋",
        "collection_info": null
    },
    {
        "title": "过泺次衡元度韵",
        "author": "傅察",
        "content": "山云漠漠水溟溟，千里拏舟似叶轻。\n乍喜晚光偏照耀，却嫌秋色太分明。\n疑人鸥鸟看来熟，殢客荷花望处平。\n佳景直须乘兴入，蚤催风伯送吾行。",
        "dynasty": "宋",
        "collection_info": null
    },
    {
        "title": "再阻风次衡元度韵",
        "author": "傅察",
        "content": "阻风三日不舂粮，浪逆篙横未到庄。\n碧水赖知饶夜月，青山已復下残阳。\n每吟秋兴空多泪，欲赋西征细作行。\n行止定非臧氏力，艰难险阻自须尝。",
        "dynasty": "宋",
        "collection_info": null
    },
    {
        "title": "次韵烹茶四首  其一",
        "author": "傅察",
        "content": "移种疑从紫府仙，世间凡草护芊眠。\n味高石蜜甘居下，效捷灵芝愧在前。\n玉𩊓并标官焙印，月团犹带御炉烟。\n年来海宇皆知愧，却笑神农未解煎。",
        "dynasty": "宋",
        "collection_info": null
    },
    {
        "title": "次韵烹茶四首  其二",
        "author": "傅察",
        "content": "吏隐从人号懒仙，一瓯常及日高眠。\n要令万卷浇胸次，便觉三山到眼前。\n客至不须樽有酒，家贫肯厌突无烟。\n清泉近在南山麓，珍味殊胜渭水煎。",
        "dynasty": "宋",
        "collection_info": null
    },
    {
        "title": "次韵烹茶四首  其三",
        "author": "傅察",
        "content": "不但蠲烦起醉仙，能令古莽失多眠。\n春风乍拂千岩上，晓雨初沾百草前。\n绛缕缝囊包紫璧，玉尘凝盌照清烟。\n今人嗤点前人拙，未肯须依古法煎。",
        "dynasty": "宋",
        "collection_info": null
    },
    {
        "title": "次韵烹茶四首  其四",
        "author": "傅察",
        "content": "仰望群公若会仙，贪论茗饮未安眠。\n冥搜往往游尘外，得句时时在枕前。\n夜漏讴吟清彻骨，晴窗挥染净无烟。\n中秋风月佳辰近，应把云腴对竹煎。",
        "dynasty": "宋",
        "collection_info": null
    },
    {
        "title": "槐堂二首  其一",
        "author": "傅察",
        "content": "殷勤当日植文槐，志在经纶世岂知。\n古柏空传武侯庙，甘裳争诵召公诗。\n頽颜共惜成陈迹，厦屋初欣敞旧规。\n岂但一时追盛事，髙名从此看双垂。",
        "dynasty": "宋",
        "collection_info": null
    },
    {
        "title": "槐堂二首  其二",
        "author": "傅察",
        "content": "鬰鬰庭柯已百年，相传勿翦岂徒然。\n曾栖鸾凤枝条耸，直傍云霄雨露偏。\n彩制乍惊增昔构，佳名还喜契台躔。\n故知异日思遗爱，争指新堂说二贤。",
        "dynasty": "宋",
        "collection_info": null
    },
    {
        "title": "李良宠示牡丹长句谨赋三首  其一",
        "author": "傅察",
        "content": "一见奇葩泼眼明，两川风物寄争新。\n十家京洛供长日，万朵东秦照暮春。\n谛视尚疑倾国女，醉吟犹付谪仙人。\n定知不是无情物，为有真香暗度频。",
        "dynasty": "宋",
        "collection_info": null
    },
    {
        "title": "李良宠示牡丹长句谨赋三首  其二",
        "author": "傅察",
        "content": "紫檀刻蘂香初吐，红粉匀葩色正新。\n孤艷最宜微带雨，众芳谁復与争春。\n无端应恨风惊叶，不醉却宜花笑人。\n从此径须连夜赏，遶阑百匝未为频。",
        "dynasty": "宋",
        "collection_info": null
    },
    {
        "title": "李良宠示牡丹长句谨赋三首  其三",
        "author": "傅察",
        "content": "如酥小雨压芳尘，曲槛重来花更新。\n莫怪东风钟异美，独将仙种殿余春。\n愧非阿母池邉客，喜见阳台梦裏人。\n犹恨此生输蛱蝶，偷香抱蕊往来频。",
        "dynasty": "宋",
        "collection_info": null
    },
    {
        "title": "题毛彦谟容膝轩",
        "author": "傅察",
        "content": "莼菜鲈鱼意未疏，归来端为忆吾庐。\n纵谈衮衮皆忘倦，豪气飘飘尚不除。\n赖有一经如长孺，休嫌四壁似相如。\n小窗宴坐无余事，门外频听长者车。",
        "dynasty": "宋",
        "collection_info": null
    },
    {
        "title": "次毛彦谟韵",
        "author": "傅察",
        "content": "平生贵异不谋身，率道恂恂范伯孙。\n巷有青衿来问道，家无赤脚可应门。\n抗章曾叩苍龙阙，谠议终开白兽罇。\n见说晚闻多妙教，悠悠浮世更堪论。",
        "dynasty": "宋",
        "collection_info": null
    },
    {
        "title": "南溪会集二首  其一",
        "author": "傅察",
        "content": "传闻公退集群英，共惜残春到野亭。\n髙柳半天成翠幄，摇峰插地作长屏。\n应怜旷寂嚣尘绝，更觉萧疏物象泠。\n顾我阻陪车马客，空吟河畔草青青。",
        "dynasty": "宋",
        "collection_info": null
    },
    {
        "title": "南溪会集二首  其二",
        "author": "傅察",
        "content": "淡荡春溪带晚城，胜游此地继兰亭。\n风摇波面琉璃簟，雨洗山光翡翠屏。\n举酒莫辞归酩酊，垂纶聊復向清泠。\n曾须踏月重追赏，要看林烟共罩青。",
        "dynasty": "宋",
        "collection_info": null
    },
    {
        "title": "次韵任伯仲均父诗和唐英之什",
        "author": "傅察",
        "content": "数子声华久绝尘，更将诗律闘清新。\n烂如晓日铺红锦，穆若熏风泛绿苹。\n王谢由来多大手，何刘那得比斯人。\n从今海内传流徧，在处常应护鬼神。",
        "dynasty": "宋",
        "collection_info": null
    },
    {
        "title": "九日次韵邢子友",
        "author": "傅察",
        "content": "侧身西望涕沾翰，黄菊丹茰又满阑。\n徧插定应怜我远，从游谁復尽亲欢。\n年过骑省悲秋易，贫似司空乞酒难。\n何日故园鸣雁侣，醉归松竹挂衣冠。",
        "dynasty": "宋",
        "collection_info": null
    },
    {
        "title": "赠毛彦谟二首  其一",
        "author": "傅察",
        "content": "相逢晚岁莫情疏，径欲连墻卜并居。\n苦学羡君诗有味，固穷怜我食无余。\n从容杯酒频挥麈，斗薮尘埃喜振裾。\n闻道谈言过辅嗣，故应回首万浮虚。",
        "dynasty": "宋",
        "collection_info": null
    },
    {
        "title": "赠毛彦谟二首  其二",
        "author": "傅察",
        "content": "叹息朝廷记忆疏，未闻平子赋闲居。\n穷经岂但论糟粕，乐道宁能逐腐余。\n已觉烟霞亲几杖，不教尘土污簪裾。\n客来强起谈名理，寂寞茅斋尽日虚。",
        "dynasty": "宋",
        "collection_info": null
    },
    {
        "title": "马上作",
        "author": "傅察",
        "content": "心逐轻波去，身随匹马归。\n据鞍挥泪尽，回首一依依。",
        "dynasty": "宋",
        "collection_info": null
    },
    {
        "title": "梦觉",
        "author": "傅察",
        "content": "日永不可过，夜凉愁更多。\n蝉声嘶晚月，孤枕梦如何。",
        "dynasty": "宋",
        "collection_info": null
    },
    {
        "title": "思家",
        "author": "傅察",
        "content": "一别遽如许，归期可奈何。\n无心恋明月，有泪寄流波。",
        "dynasty": "宋",
        "collection_info": null
    },
    {
        "title": "七月十一日夜凉风骤至即事书怀三绝句  其一",
        "author": "傅察",
        "content": "凉飈此夕何佳哉，万里朱炎去不来。\n吹入离人多少恨，却将魂梦到阳台。",
        "dynasty": "宋",
        "collection_info": null
    },
    {
        "title": "七月十一日夜凉风骤至即事书怀三绝句  其二",
        "author": "傅察",
        "content": "萧萧初觉澹云轻，飒飒如闻转树声。\n收拾光辉浑在眼，应知骑省赋初成。",
        "dynasty": "宋",
        "collection_info": null
    },
    {
        "title": "七月十一日夜凉风骤至即事书怀三绝句  其三",
        "author": "傅察",
        "content": "窗外时闻一叶落，槐阴惊起几蝉鸣。\n秋风定是多情物，解作离肠欲断声。",
        "dynasty": "宋",
        "collection_info": null
    },
    {
        "title": "七月十六夜对月",
        "author": "傅察",
        "content": "云捲天高鸟鹊飞，满庭槐影转风枝。\n可怜秋色谁分付，正是安仁作赋时。",
        "dynasty": "宋",
        "collection_info": null
    },
    {
        "title": "牡丹三首  其一",
        "author": "傅察",
        "content": "侍中宅畔千余朵，兴庆池边四五枝。\n何似城南王处士，满园无数鬬新奇。",
        "dynasty": "宋",
        "collection_info": null
    },
    {
        "title": "牡丹三首  其二",
        "author": "傅察",
        "content": "无奈狂风日日催，东君欲去復徘徊。\n应缘众卉羞相并，故遣妖姿最后开。",
        "dynasty": "宋",
        "collection_info": null
    },
    {
        "title": "牡丹三首  其三",
        "author": "傅察",
        "content": "半醉西施晕晓粧，天香一夜染衣裳。\n踌蹰欲画无穷意，笔法何人继赵昌。",
        "dynasty": "宋",
        "collection_info": null
    },
    {
        "title": "闻有游蔡氏园看牡丹诗戏作一绝呈季长",
        "author": "傅察",
        "content": "车骑雍容驻道傍，小园寻胜见花王。\n应知异日传佳句，处处人称黄四娘。",
        "dynasty": "宋",
        "collection_info": null
    },
    {
        "title": "海棠二首  其一",
        "author": "傅察",
        "content": "恰恰清明昨夜过，海棠幽独占春多。\n杜陵不是无心赋，才薄难工奈若何。",
        "dynasty": "宋",
        "collection_info": null
    },
    {
        "title": "海棠二首  其二",
        "author": "傅察",
        "content": "欲识东君用意工，故将残叶衬轻红。\n可怜雨洗胭脂湿，只怕风吹翠幄空。",
        "dynasty": "宋",
        "collection_info": null
    },
    {
        "title": "天宁节前筵口号",
        "author": "傅察",
        "content": "天扶宝运世兴王，庆陋猗兰入画堂。\n千载后观周礼乐，万邦摇奉舜衣裳。\n北门骄子常输賮，南极老人方效祥。\n试向红云瞻魏阙，侍臣应上万年觞。",
        "dynasty": "宋",
        "collection_info": null
    },
    {
        "title": "天宁节后筵口号",
        "author": "傅察",
        "content": "流虹启圣际千年，湛露洪恩下九天。\n腾踏欢声来击壤，氤氲瑞色散非烟。\n已赓圣代中和颂，更草前贤封禅篇。\n四海岂知蒙帝力，春台此日倍熙然。",
        "dynasty": "宋",
        "collection_info": null
    },
    {
        "title": "天宁节马前口号",
        "author": "傅察",
        "content": "千秋从昔庆嘉名，四海而今贺太平。\n十里旌旗明晓色，万家弦管被新声。\n五云已逐阳乌现，百兽方随仪鳯鸣。\n更喜簪绅趋燕衎，南山祝圣愿同倾。",
        "dynasty": "宋",
        "collection_info": null
    },
    {
        "title": "送杜守口号",
        "author": "傅察",
        "content": "九重丹诏锡恩荣，袅袅秋风卷旆旌。\n藉甚搢绅争颂德，烂然衣锦得徐行。\n一钱选受群翁送，三径归来万事轻。\n宣室异时思贾傅，蒲轮应復召枚生。",
        "dynasty": "宋",
        "collection_info": null
    },
    {
        "title": "虞宪按乐致语",
        "author": "傅察",
        "content": "熙然伏运庆当千，初见箫韶被管弦。\n况际轺车临乐国，更张绮席会群仙。\n欢声已逐铿锵奏，和气方随律吕宣。\n何日九重颁召节，好从鹓鹭听钧天。",
        "dynasty": "宋",
        "collection_info": null
    },
    {
        "title": "傅倅请杜守乐语",
        "author": "傅察",
        "content": "清时乐事昔难逢，曦御初移昼景融。\n麦秀两岐翻翠浪，槐阴四面舞轻风。\n挥余玉尘谈无倦，醉倒金罍酒屡空。\n髣髴已闻颁鳯诏，朝来喜气满城中。",
        "dynasty": "宋",
        "collection_info": null
    },
    {
        "title": "毛彦谟以其弟彦周出殡见索挽词谨赋一首",
        "author": "傅察",
        "content": "十年乡校嘆蹉跎，一日皇恩尽网罗。\n别去谓宜登上第，归来还復遇沉痾。\n秋风但结原鸰恨，晓露空闻蒿里歌。\n荣愿未酬身已殁，平生稽古竟如何。",
        "dynasty": "宋",
        "collection_info": null
    },
    {
        "title": "挽词二首  其一",
        "author": "傅察",
        "content": "仙李遗风远，髙门积庆长。\n及身仪禁路，有子耀岩廊。\n不及千钟乐，应留八叶昌。\n凄凉封蜜印，髣髴映金章。",
        "dynasty": "宋",
        "collection_info": null
    },
    {
        "title": "挽词二首  其二",
        "author": "傅察",
        "content": "故里尊疏傅，群公庆孟侯。\n方歆五福备，遽隔九原幽。\n叹息人何赎，褒荣礼独优。\n翻疑脱仙骨，名字照丹丘。",
        "dynasty": "宋",
        "collection_info": null
    },
    {
        "title": "又挽词三首  其一",
        "author": "傅察",
        "content": "萧叶蟠根大，于门结驷新。\n鹓行尊几杖，鹤骨离风尘。\n追挽倾朝绂，褒荣动帝宸。\n惟应两河道，犹想锦衣春。",
        "dynasty": "宋",
        "collection_info": null
    },
    {
        "title": "又挽词三首  其二",
        "author": "傅察",
        "content": "遗子一经足，成家五福幷。\n千钟欣禄养，万石仰荣名。\n日射铭旌字，风传衮铎声。\n摇知开吉地，不假问三生。",
        "dynasty": "宋",
        "collection_info": null
    },
    {
        "title": "又挽词三首  其三",
        "author": "傅察",
        "content": "榆社聆风远，兰阶托契深。\n兴宗知有自，处贵独无心。\n陇柏晞朝露，庭槐长夏阴。\n如公更何恨，顾我尚沾襟。",
        "dynasty": "宋",
        "collection_info": null
    },
    {
        "title": "次韵谢文骥主簿见寄兼示刘宣叔",
        "author": "陈与义",
        "content": "断蓬随天风，飘荡去何许。\n寒草不自振，生死依墙堵。\n两途俱寂寞，众手剧云雨。\n坐令习主簿，下与鸡鹜伍。\n遥知竹林交，未肯一时数。\n翩翩三语掾，智与谩相补。\n髯刘吾所畏，道屈空去鲁。\n子才亦落落，倾盖极许予。\n四夔照河滨，一笑宽逆旅。\n堂堂吾景方，去作泉下土。\n未知我露电，能復几寒暑。\n思莼久未决，食荠转觉苦。\n我不逮诸子，要先诸子去。\n不种杨恽田，但灌吕安圃。\n未知谁善酿，可作孔文举。\n十年亦晚矣，请便事斯语。",
        "dynasty": "宋",
        "collection_info": null
    },
    {
        "title": "题刘路宣义风月堂",
        "author": "陈与义",
        "content": "长风将佳月，万里到此堂。\n天游本无待，邂逅今夕凉。\n北窗旧竹短，南窗新竹长。\n此君本无心，风月不相忘。\n道人方燕坐，万物凝清光。\n不独揖霜雪，似闻笙鹤翔。\n乃知一念静，可洗千劫忙。\n明当携麯生，往问安心方。",
        "dynasty": "宋",
        "collection_info": null
    },
    {
        "title": "送吕钦问监酒受代归",
        "author": "陈与义",
        "content": "以我千金帚，逢君万斛船。\n要知穷有自，未觉懒相先。\n盆盎三年梦，篇章四海传。\n怱怱秣归马，离恨满霜天。",
        "dynasty": "宋",
        "collection_info": null
    },
    {
        "title": "次韵周教授秋怀",
        "author": "陈与义",
        "content": "一官不办作生涯，几见秋风捲岸沙。\n宋玉有文悲落木，陶潜无酒对黄花。\n天机衮衮山新瘦，世事悠悠日自斜。\n误矣载书三十乘，东门何地不宜瓜。",
        "dynasty": "宋",
        "collection_info": null
    },
    {
        "title": "次韵张矩臣迪功见示建除体",
        "author": "陈与义",
        "content": "建德我故国，归哉遄我驱。\n除道得欢伯，荆棘无復余。\n满怀秋月色，未觉饥肠虚。\n平林过西风，为我起笙竽。\n定知张公子，能共寂寞娱。\n执此以赠君，意重貂襜褕。\n破帽与青鞋，耐久心亦舒。\n危处要进步，安处勿停车。\n成亏在道德，不在功利区。\n收视以为期，问君此何如。\n开尊且復饮，辞费道已迂。\n闭口味更长，香断窗櫺疏。",
        "dynasty": "宋",
        "collection_info": null
    },
    {
        "title": "八音歌  其一",
        "author": "陈与义",
        "content": "金张与许史，不知寒士名。\n石交少瑕疵，但有一麯生。\n丝色随染异，择交士所贵。\n竹林固皆贤，山王以官累。\n匏酌可延客，藜羹无是非。\n土思非不深，无屋未能归。\n革华虽可侯，不敢践危地。\n木奴会足饱，宽作十年计。",
        "dynasty": "宋",
        "collection_info": null
    },
    {
        "title": "八音歌  其二",
        "author": "陈与义",
        "content": "金章笑鹑衣，玉堂陋茅茨。\n石火不须臾，白驹隙中驰。\n丝鬓那可避，会当来如期。\n竹固不如肉，飞觞莫辞速。\n匏竹且勿喧，听我歌此曲。\n土花玩四时，未觉有荣辱。\n革木要一声，好异乖人情。\n木公不可待，且復举吾觥。",
        "dynasty": "宋",
        "collection_info": null
    },
    {
        "title": "题牧牛图",
        "author": "陈与义",
        "content": "千里烟草绿，连山雨新足。\n老牛抱朝饥，向山影觳觫。\n犊儿狂走先过浦，却立长鸣待其母。\n母子为人实仓廪，汝饱不惭人愧汝。\n牧童生来日日娱，只忧身大当把鉏。\n日斜睡足牛背上，不信人间有广舆。",
        "dynasty": "宋",
        "collection_info": null
    },
    {
        "title": "题易元吉画麞",
        "author": "陈与义",
        "content": "纷纷骑马尘及腹，名利之窟争驰逐。\n眼明见此山中吏，怪底吾庐有林谷。\n雌雄相对目炯炯，意闲不受荣与辱。\n掇皮皆真岂自知，坐令猫犬羞奴仆。\n我不是李卫公，欺尔无魂规尔肉。\n又不是曹将军，数肋射尔不遗镞。\n明窗无尘帘有香，与尔共此春日长。\n戏弄竹枝聊卒岁，不羡晋宫车下羊。",
        "dynasty": "宋",
        "collection_info": null
    },
    {
        "title": "题唐希雅画寒江图",
        "author": "陈与义",
        "content": "江头云黄天酝雪，树枝惨惨冻欲折。\n耐寒野鸭不知归，犹向沙边弄羽衣。\n黄茅终日不自力，影乱弱藻相因依。\n惟有苍石如卧虎，不受阴晴与寒暑。\n舟中过客莫敢侮，闲伴长江了今古。",
        "dynasty": "宋",
        "collection_info": null
    },
    {
        "title": "江南春",
        "author": "陈与义",
        "content": "雨后江上绿，客愁随眼新。\n桃花十里影，摇荡一江春。\n朝风迎船波浪恶，暮风送船无处泊。\n江南虽好不如归，老荠遶墙人得肥。",
        "dynasty": "宋",
        "collection_info": null
    },
    {
        "title": "蜡梅",
        "author": "陈与义",
        "content": "智琼额黄且勿夸，回眼视此风前葩。\n家家融蜡作杏蔕，岁岁逢梅是蜡花。\n世间真僞非两法，映日细看真是蜡。\n我今嚼蜡已甘腴，况此有味蜡不如。\n只愁繁香欺定力，熏我欲醉须人扶。\n不辞花前醉倒卧经月，是酒是香君试别。",
        "dynasty": "宋",
        "collection_info": null
    },
    {
        "title": "次韵张元方春雪",
        "author": "陈与义",
        "content": "云黄天为低，窗白雪初作。\n幽人睡方觉，帘外舞万鹤。\n斜斜既可人，整整亦不恶。\n不知来何暮，遂失梅花约。\n东风桃杏暖，不受珠玑络。\n聊回万斛润，点点付藜藿。\n幽人无酒饮，一笑供酬酢。\n岁晚会復来，相期在丘壑。",
        "dynasty": "宋",
        "collection_info": null
    },
    {
        "title": "舍弟踰日不知雪势密因再赋",
        "author": "陈与义",
        "content": "密雪来催诗，似怪子不作。\n蔽天白漫漫，谁辨鹭与鹤。\n坐令天回笑，未受风作恶。\n急飞既繁丽，缓舞尤绰约。\n稍积草木上，断缟莽联络。\n终然要白日，印彼葵与藿。\n满眼丰岁意，空诗信难酢。\n慎勿辞典衣，已不虑填壑。",
        "dynasty": "宋",
        "collection_info": null
    },
    {
        "title": "杂书示陈国佐胡元茂四首  其一",
        "author": "陈与义",
        "content": "一官专为口，俯仰汗我颜。\n顾将千日饥，换此三岁闲。\n冥冥云表雁，时节自往还。\n不忧稻粱绝，忧在罗网间。\n绝胜杜拾遗，一饱常间关。\n晚知儒冠误，犹恋终南山。",
        "dynasty": "宋",
        "collection_info": null
    },
    {
        "title": "杂书示陈国佐胡元茂四首  其二",
        "author": "陈与义",
        "content": "杜门十日疾，因得观妄身。\n勿云千金躯，今视如埃尘。\n平生老赤脚，每见生怒嗔。\n挥汗煮我药，见此愧其勤。",
        "dynasty": "宋",
        "collection_info": null
    },
    {
        "title": "杂书示陈国佐胡元茂四首  其三",
        "author": "陈与义",
        "content": "巨源邦之栋，急士如拾珍。\n定知柳下锻，远胜崔史陈。\n绝交虽已隘，益见叔夜真。\n士要虽衣食，求仁今得仁。\n释之与王生，盛美俱绝伦。\n吾评竹林咏，未可少若人。",
        "dynasty": "宋",
        "collection_info": null
    },
    {
        "title": "杂书示陈国佐胡元茂四首  其四",
        "author": "陈与义",
        "content": "昔吾同年友，壮志各南溟。\n十年风雨过，见此落落星。\n秀者吾元茂，众器见鼎铏。\n许身稷契间，不但醉六经。\n时逢下车揖，慰我两眼青。\n勿忧事不理，伯始在朝廷。",
        "dynasty": "宋",
        "collection_info": null
    },
    {
        "title": "书怀示友十首  其一",
        "author": "陈与义",
        "content": "俗子令我病，纷然来座隅。\n贤士费怀思，不受折简呼。\n城东陈孟公，久阔今何如。\n明月照天下，此夕与君俱。\n不难十里勤，畏借东家驴。\n似闻有老眼，能作荐鹗书。\n功名勿念我，此心已扫除。",
        "dynasty": "宋",
        "collection_info": null
    },
    {
        "title": "书怀示友十首  其二",
        "author": "陈与义",
        "content": "张子霜后鹰，眉骨非凡曹。\n不肯兄事钱，但欲仆命骚。\n胡为随我辈，碌碌着青袍。\n相逢车马边，伎痒不得搔。",
        "dynasty": "宋",
        "collection_info": null
    },
    {
        "title": "书怀示友十首  其三",
        "author": "陈与义",
        "content": "平生诗作祟，肠肚困藿食。\n使我忘隐忧，亦自得诗力。\n绝知是余蔽，且復求今日。\n不如付杯酒，一笑万事毕。\n毛颖仅升堂，麯生真入室。",
        "dynasty": "宋",
        "collection_info": null
    },
    {
        "title": "书怀示友十首  其四",
        "author": "陈与义",
        "content": "我梦钟鼎食，或作山林游。\n当其适意时，略与人间侔。\n觉来迹便扫，我已不悲忧。\n人间安可比，梦中无悔尤。",
        "dynasty": "宋",
        "collection_info": null
    },
    {
        "title": "书怀示友十首  其五",
        "author": "陈与义",
        "content": "我策三十六，第一当归田。\n柴门种杂树，婆娑乐余年。\n是中三益友，不减二仲贤。\n柏树解说法，桑叶能通禅。",
        "dynasty": "宋",
        "collection_info": null
    },
    {
        "title": "书怀示友十首  其六",
        "author": "陈与义",
        "content": "有钱可使鬼，无钱鬼揶揄。\n百年堂前燕，万事屋上乌。\n微官不救饥，出处违壮图。\n相牛岂无经，种树亦有书。\n如何求二顷，归卧渊明庐。\n曝背对青山，鸟鸣人意舒。\n试数门前客，终岁几覆车。",
        "dynasty": "宋",
        "collection_info": null
    },
    {
        "title": "书怀示友十首  其七",
        "author": "陈与义",
        "content": "仲舒老一经，策世非所长。\n瓦鼎荐蔬食，但取充饥肠。\n伟哉贾生书，开阖有耿光。\n既珍亦可饱，举俗不见尝。",
        "dynasty": "宋",
        "collection_info": null
    },
    {
        "title": "书怀示友十首  其八",
        "author": "陈与义",
        "content": "扬雄平生学，肝肾困雕鑴。\n晚于玄有得，始悔赋甘泉。\n使雄早大悟，亦何事于玄。\n赖有一言善，酒箴真可传。",
        "dynasty": "宋",
        "collection_info": null
    },
    {
        "title": "书怀示友十首  其九",
        "author": "陈与义",
        "content": "萧萧十月菊，耿耿照白草。\n开窗逢一笑，未觉徐娘老。\n风霜要饱更，独立晚更好。\n韩公真躁人，顾用扰怀抱。",
        "dynasty": "宋",
        "collection_info": null
    },
    {
        "title": "书怀示友十首  其一○",
        "author": "陈与义",
        "content": "青青堂西竹，岁寒不缁磷。\n蓬蒿众小中，拭眼见长身。\n澹然冬日影，此处极可人。\n子猷幸见过，一洗声色尘。",
        "dynasty": "宋",
        "collection_info": null
    },
    {
        "title": "风雨",
        "author": "陈与义",
        "content": "风雨破秋夕，梧叶窗前惊。\n不愁黄落近，满意作秋声。\n客子无定力，梦中波撼城。\n觉来俱不见，微月照残更。",
        "dynasty": "宋",
        "collection_info": null
    },
    {
        "title": "曼陀罗花",
        "author": "陈与义",
        "content": "我圃殊不俗，翠蕤敷玉房。\n秋风不敢吹，谓是天上香。\n烟迷金钱梦，露醉木蕖粧。\n同时不同调，晓月照低昂。",
        "dynasty": "宋",
        "collection_info": null
    },
    {
        "title": "萤火",
        "author": "陈与义",
        "content": "翩翩飞蛾掩明烛，见烹膏油罪莫赎。\n嘉尔萤火不自欺，草间相照光煜煜。\n却马已录仙人方，映书曾登君子堂。\n不畏月明见陋质，但畏风雨难为光。",
        "dynasty": "宋",
        "collection_info": null
    },
    {
        "title": "北风",
        "author": "陈与义",
        "content": "北风掠野悲岁暮，黄尘涨街人不度。\n孤鸿抱饥客千里，性命么微不当怒。\n梅花欲动天作难，蓬飞上天得盘桓。\n千里卧木枝叶尽，独自人间不受寒。",
        "dynasty": "宋",
        "collection_info": null
    },
    {
        "title": "送张仲宗押戟归闽中",
        "author": "陈与义",
        "content": "翩然鸿鹄本不群，亦復为口长纷纷。\n去年弄影河北月，今年迎面江南云。\n还家不比陶令冷，持节正效相如勤。\n青天白日映徒御，玄髮绛旆明江濆。\n舟前落花慰野老，浦口杜若愁湘君。\n遥知诗成寄驿使，万里春色当见分。\n赠人以言予岂敢，不忍负子聊云云。\n旧山虽好慎勿过，恐有德璋能勒文。",
        "dynasty": "宋",
        "collection_info": null
    },
    {
        "title": "襄邑道中",
        "author": "陈与义",
        "content": "飞花两岸照船红，百里榆堤半日风。\n卧看满天云不动，不知云与我俱东。",
        "dynasty": "宋",
        "collection_info": null
    },
    {
        "title": "寄新息家叔",
        "author": "陈与义",
        "content": "风雨淮西梦，危魂费九升。\n一官遮日手，两地读书灯。\n见客深藏舌，吟诗不负丞。\n竹林虽有约，门户要人兴。",
        "dynasty": "宋",
        "collection_info": null
    },
    {
        "title": "年华",
        "author": "陈与义",
        "content": "去国频更岁，为官不救饥。\n春生残雪外，酒尽落梅时。\n白日山川映，青天草木宜。\n年华不负客，一一入吾诗。",
        "dynasty": "宋",
        "collection_info": null
    },
    {
        "title": "茅屋",
        "author": "陈与义",
        "content": "茅屋年年破，春风岁岁来。\n寒从草根退，花值客愁开。\n时序添诗卷，干坤进酒杯。\n片云无思极，日暮却空迴。",
        "dynasty": "宋",
        "collection_info": null
    },
    {
        "title": "酴醾",
        "author": "陈与义",
        "content": "雨过无桃李，唯余雪覆墙。\n青天映妙质，白日照繁香。\n影动春微透，花寒韵更长。\n风流到尊酒，犹足助诗狂。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "萧萧十日雨，稳送祝融归。\n燕子经年梦，梧桐昨暮非。\n一凉恩到骨，四壁事多违。\n衮衮繁华地，西风吹客衣。",
        "dynasty": "宋",
        "collection_info": null
    },
    {
        "title": "西风",
        "author": "陈与义",
        "content": "木末西风起，中含万里凉。\n浮云不愁思，尽日只飞扬。\n梦断头将白，诗成叶自黄。\n不关明主弃，本出涸阴乡。",
        "dynasty": "宋",
        "collection_info": null
    },
    {
        "title": "题许道宁画",
        "author": "陈与义",
        "content": "满眼长江水，苍然何郡山。\n向来万里意，今在一窗间。\n众木俱含晚，孤云遂不还。\n此中有佳句，吟断不相关。",
        "dynasty": "宋",
        "collection_info": null
    },
    {
        "title": "和张规臣水墨梅五绝  其一",
        "author": "陈与义",
        "content": "巧画无盐丑不除，此花风韵更清姝。\n从教变白能为黑，桃李依然是仆奴。",
        "dynasty": "宋",
        "collection_info": null
    },
    {
        "title": "和张规臣水墨梅五绝  其二",
        "author": "陈与义",
        "content": "病见昏花已数年，只应梅蕊固依然。\n谁教也作陈玄面，眼乱初逢未敢怜。",
        "dynasty": "宋",
        "collection_info": null
    },
    {
        "title": "和张规臣水墨梅五绝  其三",
        "author": "陈与义",
        "content": "粲粲江南万玉妃，别来几度见春归。\n相逢京洛浑依旧，唯恨缁尘染素衣。",
        "dynasty": "宋",
        "collection_info": null
    },
    {
        "title": "和张规臣水墨梅五绝  其四",
        "author": "陈与义",
        "content": "含章檐下春风面，造化功成秋兔毫。\n意足不求颜色似，前身相马九方皋。",
        "dynasty": "宋",
        "collection_info": null
    },
    {
        "title": "和张规臣水墨梅五绝  其五",
        "author": "陈与义",
        "content": "自读西湖处士诗，年年临水看幽姿。\n晴窗画出横斜影，绝胜前村夜雪时。",
        "dynasty": "宋",
        "collection_info": null
    },
    {
        "title": "夜雨",
        "author": "陈与义",
        "content": "经岁柴门百事乖，此身只合卧苍苔。\n蝉声未足秋风起，木叶俱鸣夜雨来。\n棋局可观浮世理，灯花应为好诗开。\n独无宋玉悲歌念，但喜新凉入酒杯。",
        "dynasty": "宋",
        "collection_info": null
    },
    {
        "title": "连雨不能出有怀同年陈国佐",
        "author": "陈与义",
        "content": "雨师风伯不吾谋，漠漠穷阴断送秋。\n欲过苏端泥浩荡，定知高凤麦漂流。\n檐前甘菊已无益，阶下决明还可忧。\n安得如鸿六尺马，暂时相对说新愁。",
        "dynasty": "宋",
        "collection_info": null
    },
    {
        "title": "目疾",
        "author": "陈与义",
        "content": "天公嗔我眼常白，故着昏花阿堵中。\n不怪参军谈瞎马，但妨中散送飞鸿。\n着篱令恶谁能继，损读方奇定有功。\n九恼从来是佛种，会如那律证圆通。",
        "dynasty": "宋",
        "collection_info": null
    },
    {
        "title": "以事走郊外示友",
        "author": "陈与义",
        "content": "二十九年知已非，今年依旧壮心违。\n黄尘满面人犹去，红叶无言秋又归。\n万里天寒鸿雁瘦，千村岁暮鸟乌微。\n往来屑屑君应笑，要就南池照客衣。",
        "dynasty": "宋",
        "collection_info": null
    },
    {
        "title": "十月",
        "author": "陈与义",
        "content": "十月北风催岁阑，九衢黄土污儒冠。\n归鸦落日天机熟，老雁长云行路难。\n欲诣热官忧冷语，且求浊酒寄清欢。\n孤吟坐到三更月，枯木无枝不受寒。",
        "dynasty": "宋",
        "collection_info": null
    },
    {
        "title": "题小室",
        "author": "陈与义",
        "content": "暂脱朝衣不当闲，澶州梦断已多年。\n诸公自致青云上，病客长斋绣佛前。\n随意时为师子卧，安心懒作野狐禅。\n炉烟忽散无踪迹，屋上寒云自黯然。",
        "dynasty": "宋",
        "collection_info": null
    },
    {
        "title": "次韵张迪功春日",
        "author": "陈与义",
        "content": "年年春日寒欺客，今日春无一半寒。\n不觉转头逢岁换，便须揩目待花看。\n争新游女幡垂鬓，依旧先生日照盘。\n从此不忧风雪厄，杖藜时可过苏端。",
        "dynasty": "宋",
        "collection_info": null
    },
    {
        "title": "又和岁除感怀用前韵",
        "author": "陈与义",
        "content": "宦情吾与岁俱阑，只有诗盟偶未寒。\n鬓色定从今夜改，梅花已判隔年看。\n高门召客车稠迭，下里烧香篆屈盘。\n我亦三杯聊復尔，梦回鹓鹭出朝端。",
        "dynasty": "宋",
        "collection_info": null
    },
    {
        "title": "张迪功携诗见过次韵谢之二首  其一",
        "author": "陈与义",
        "content": "黄纸红旗意未阑，青衫俱不救饥寒。\n久荒三径未得返，偶有一钱何足看。\n世事岂能磨铁砚，诗盟聊可歃铜盘。\n不嫌野外时迂盖，政要相从叩两端。",
        "dynasty": "宋",
        "collection_info": null
    },
    {
        "title": "张迪功携诗见过次韵谢之二首  其二",
        "author": "陈与义",
        "content": "黄鸡白日唱初阑，便觉杯觞耐薄寒。\n坐上客多真足乐，床头易在不须看。\n更思深径挼红蕊，政待移厨洗玉盘。\n苦恨重城催兴尽，归时落日尚云端。",
        "dynasty": "宋",
        "collection_info": null
    },
    {
        "title": "即席重赋且约再游  其一",
        "author": "陈与义",
        "content": "墙头花定觉风阑，墙外池深酒亦寒。\n马健莫愁归路远，诗成未许俗人看。\n钓鱼不用寻温水，濯髮真如到洧盘。\n一笑得君天所借，尊前无地着忧端。",
        "dynasty": "宋",
        "collection_info": null
    },
    {
        "title": "即席重赋且约再游  其二",
        "author": "陈与义",
        "content": "诗情不与岁情阑，春气犹兼水气寒。\n怪我问花终不语，须公走马更来看。\n共知浮世悲驹隙，即见平波散芡盘。\n得一老兵虽可饮，从今取友要须端。",
        "dynasty": "宋",
        "collection_info": null
    },
    {
        "title": "次韵家叔",
        "author": "陈与义",
        "content": "衮衮诸公车马尘，先生孤唱发阳春。\n黄花不负秋风意，白髮空随世事新。\n闭户读书真得计，载肴从学岂无人。\n只应又被支郎笑，从者依前困在陈。",
        "dynasty": "宋",
        "collection_info": null
    },
    {
        "title": "次韵答张迪功坐上见贻张将赴南都任  其一",
        "author": "陈与义",
        "content": "足钱便可不须侯，免对妻儿赋百忧。\n一笑相逢亦奇事，平生所得是清流。\n谈天安用如邹子，扫地还应学赵州。\n南北东西底非梦，心闲随处有真游。",
        "dynasty": "宋",
        "collection_info": null
    },
    {
        "title": "次韵答张迪功坐上见贻张将赴南都任  其二",
        "author": "陈与义",
        "content": "千首能轻万户侯，诵君佳句解人忧。\n梦阑尘裏功名晚，笑罢尊前岁月流。\n世事无穷悲客子，梅花欲动忆吾州。\n明朝又作河梁别，莫负平生马少游。",
        "dynasty": "宋",
        "collection_info": null
    },
    {
        "title": "送张迪功赴南京掾  其一",
        "author": "陈与义",
        "content": "士固难推挽，君其自宠珍。\n诗成建安子，名到斗南人。\n晚岁还为客，微官只为身。\n向来书尽熟，去不愧张巡。",
        "dynasty": "宋",
        "collection_info": null
    },
    {
        "title": "送张迪功赴南京掾  其二",
        "author": "陈与义",
        "content": "岸阔舟仍小，林空风更多。\n能堪几寒暑，又作隔山河。\n看客休题凤，将书莫换鹅。\n功名大槐国，终要白鸥波。",
        "dynasty": "宋",
        "collection_info": null
    },
    {
        "title": "梅花",
        "author": "陈与义",
        "content": "高花玉质照穷臈，破雪数枝春已多。\n一时倾倒东风意，桃李争春奈晚何。",
        "dynasty": "宋",
        "collection_info": null
    },
    {
        "title": "与周绍祖分茶",
        "author": "陈与义",
        "content": "竹影满幽窗，欲出腰髀懒。\n何以同岁暮，共此晴云椀。\n摩挲蛰雷腹，自笑计常短。\n异时分忧虞，小杓勿辞满。",
        "dynasty": "宋",
        "collection_info": null
    },
    {
        "title": "题画兔",
        "author": "陈与义",
        "content": "碎身鹰犬惭何忍，埋骨诗书事亦微。\n霜露深林可终岁，雌雄暖日莫忘机。",
        "dynasty": "宋",
        "collection_info": null
    },
    {
        "title": "寄若拙弟兼呈二十家叔",
        "author": "陈与义",
        "content": "退之送穷穷不去，乐天待富富不来。\n政须青山映白髮，顾着皂盖争黄埃。\n何如父子共一壑，庞家活计良不恶。\n阿奴况自不碌碌，白鸥之盟可同诺。\n三间瓦屋亦易求，着子东头我西头。\n中间共作老莱戏，世上乐復有此不。\n问梦膏肓应已瘳，归来归来无久留。\n竹林步兵非俗流，为道此意思同游。",
        "dynasty": "宋",
        "collection_info": null
    },
    {
        "title": "次韵谢表兄张元东见寄",
        "author": "陈与义",
        "content": "平生张翰极风流，好事工文妙九州。\n灯裏偶然同一笑，书来已似隔三秋。\n林泉入梦吾当隐，花鸟催诗岁不留。\n安得清谈一陶写，令人绝忆许文休。",
        "dynasty": "宋",
        "collection_info": null
    },
    {
        "title": "若拙弟说汝州可居已卜约一丘用韵寄元东",
        "author": "陈与义",
        "content": "四岁冷官桑濮地，三年羸马帝王州。\n陶潜迷路已良远，张翰思归那待秋。\n病鹤欲飞还踯躅，孤云欲去更迟留。\n盍簪共结鸡豚社，一笑相从万事休。",
        "dynasty": "宋",
        "collection_info": null
    },
    {
        "title": "元方用韵见寄次韵奉谢兼呈元东  其一",
        "author": "陈与义",
        "content": "大难词源三峡流，小难诗不数苏州。\n了无徐生齐气累，正值宁子商歌秋。\n鹄飞千里从此始，骥绝九衢谁得留。\n岁晚烦君起我病，两篇三嘆不能休。",
        "dynasty": "宋",
        "collection_info": null
    },
    {
        "title": "元方用韵见寄次韵奉谢兼呈元东  其二",
        "author": "陈与义",
        "content": "一欢玄髮水东流，两脚黄尘阅几州。\n王湛时须看周易，虞卿未敢着春秋。\n不辞彭泽腰常折，却得邯郸梦少留。\n有句惊人虽可喜，无钱使鬼故宜休。",
        "dynasty": "宋",
        "collection_info": null
    },
    {
        "title": "元方用韵寄若拙弟邀同赋元方将託若拙觅颜渊之五十亩故诗中见意",
        "author": "陈与义",
        "content": "梦中与世极周流，错认三刀是得州。\n拟学耕田给公上，要为同社燕春秋。\n囊间已办青芒屦，桑间想闻黄栗留。\n傥有幽人咨出处，为言无况莫来休。",
        "dynasty": "宋",
        "collection_info": null
    },
    {
        "title": "西郊春事渐入老境元方欲出游以无马未果今日得诗又有举鞭何日之嘆因次韵招之",
        "author": "陈与义",
        "content": "毛颖陈玄虽胜流，也须从事到青州。\n重吟玉树怀崔子，欲唱金衣无杜秋。\n官柳正须工部出，园花犹为退之留。\n篮舆自可烦儿辈，一笑来从樾下休。",
        "dynasty": "宋",
        "collection_info": null
    },
    {
        "title": "答元方述怀作",
        "author": "陈与义",
        "content": "不见圆机论九流，纷纷骑鹤上扬州。\n令之敢恨松桂冷，君叔但伤蒲柳秋。\n汝海蛇杯应已悟，襄陵驹隙竟难留。\n来牛去马无穷债，未盖棺前盍少休。",
        "dynasty": "宋",
        "collection_info": null
    },
    {
        "title": "六言二首  其一",
        "author": "陈与义",
        "content": "莫赋涧松鬰鬰，但吟陂麦青青。\n为妇读刘伶传，教儿书宁戚经。",
        "dynasty": "宋",
        "collection_info": null
    },
    {
        "title": "六言二首  其二",
        "author": "陈与义",
        "content": "种竹可侔千户，拥书不假百城。\n何必思之烂熟，热官无用分明。",
        "dynasty": "宋",
        "collection_info": null
    },
    {
        "title": "闻葛工部写华严经成随喜赋诗",
        "author": "陈与义",
        "content": "如来性海深復深，着书与世湔蓬心。\n画沙累土皆佛事，况乃一字能千金。\n老郎居尘念不起，法中龙象人师子。\n前身智永心了然，结习未空犹寄此。\n怪公聚笔如须弥，经成笔尽手不知。\n凌云题就韦诞老，愿力所到公何疑。\n珠函绣帙芝兰室，护持金刚竦神物。\n枯葵应感不足论，毛颕陶泓俱见佛。",
        "dynasty": "宋",
        "collection_info": null
    },
    {
        "title": "次韵家弟碧线泉",
        "author": "陈与义",
        "content": "七孔穿针可得过，冰蚕映日吐寒波。\n练飞空咏徐凝水，带断疑分汉帝河。\n川后不愁微步袜，鲛人暗动卷绡梭。\n才高下视玄虚赋，对此区区转患多。",
        "dynasty": "宋",
        "collection_info": null
    },
    {
        "title": "同家弟赋蜡梅诗得四绝句  其一",
        "author": "陈与义",
        "content": "朱朱与白白，着意待春开。\n那知洞房裏，已傍额黄来。",
        "dynasty": "宋",
        "collection_info": null
    },
    {
        "title": "同家弟赋蜡梅诗得四绝句  其二",
        "author": "陈与义",
        "content": "韵胜谁能舍，色庄那得亲。\n朝阳一映树，到骨不留尘。",
        "dynasty": "宋",
        "collection_info": null
    },
    {
        "title": "同家弟赋蜡梅诗得四绝句  其三",
        "author": "陈与义",
        "content": "黄罗作广袂，绛帐作中单。\n人间谁敢着，留得护春寒。",
        "dynasty": "宋",
        "collection_info": null
    },
    {
        "title": "同家弟赋蜡梅诗得四绝句  其四",
        "author": "陈与义",
        "content": "一花香十里，更值满枝开。\n承恩不在貌，谁敢鬬香来。",
        "dynasty": "宋",
        "collection_info": null
    },
    {
        "title": "次韵光化宋唐年主簿见寄二首  其一",
        "author": "陈与义",
        "content": "茂林当日映群贤，也唤畸人到席间。\n弃我便惊车辙远，怀君端合鬓毛班。\n梦中犹得攀珠树，别后能忘倒玉山。\n遥想诗成记来日，笔端风雨发天悭。",
        "dynasty": "宋",
        "collection_info": null
    },
    {
        "title": "次韵光化宋唐年主簿见寄二首  其二",
        "author": "陈与义",
        "content": "高人主簿固非宜，天马何妨畧受鞿。\n会有梅花堪寄远，可因莼菜便怀归。\n相如未免家徒壁，季子行看嫂下机。\n且復哦诗置此事，江山相助莫相违。",
        "dynasty": "宋",
        "collection_info": null
    },
    {
        "title": "再用景纯韵咏怀二首  其一",
        "author": "陈与义",
        "content": "路断赤墀青琐贤，士龙同此屋三间。\n愁边潘令鬓先白，梦裏老莱衣更班。\n欲学大招那有赋，试谋小隐可无山。\n一钱留得真堪笑，未到囊空犹是悭。",
        "dynasty": "宋",
        "collection_info": null
    },
    {
        "title": "再用景纯韵咏怀二首  其二",
        "author": "陈与义",
        "content": "木枕蒲团病更宜，从教恶少事鞍鞿。\n元无王老又何怨，不有麯生谁与归。\n六日取蟾乖世用，三年刻楮费天机。\n只应杖屦从公处，未觉平生与愿违。",
        "dynasty": "宋",
        "collection_info": null
    },
    {
        "title": "谢杨工曹",
        "author": "陈与义",
        "content": "借屋三间稍离尘，携书一束谩娱身。\n客居最负青春好，世事空随白髮新。\n造化小儿真薄相，市朝大隐亦长贫。\n独无芋粟供宾客，虚辱先生赋北邻。",
        "dynasty": "宋",
        "collection_info": null
    },
    {
        "title": "谨次十七叔去郑诗韵二章以寄家叔一章以自咏  其一",
        "author": "陈与义",
        "content": "乡里小儿真可怜，市朝大隐正陶然。\n固应聊颂屈原橘，底事便歌杨恽田。\n广陌遥知驹款段，曲池犹记鹭联拳。\n对床夜雨平生约，话旧应惊岁月迁。",
        "dynasty": "宋",
        "collection_info": null
    },
    {
        "title": "谨次十七叔去郑诗韵二章以寄家叔一章以自咏  其二",
        "author": "陈与义",
        "content": "蚍蜉堪笑亦堪怜，撼树无功更怫然。\n赋就柳州聊解祟，诗成彭泽要归田。\n身谋共悔蛇安足，理遣须看佛举拳。\n怀祖定知当晚合，次君未可怨稀迁。",
        "dynasty": "宋",
        "collection_info": null
    },
    {
        "title": "谨次十七叔去郑诗韵二章以寄家叔一章以自咏  其三",
        "author": "陈与义",
        "content": "镜中无復故人怜，却愧谋生后计然。\n叔夜本非堪作吏，元龙今悔不求田。\n怀亲更值薪如桂，作客重看栗过拳。\n万事巧违高枕卧，忧来一夕费三迁。",
        "dynasty": "宋",
        "collection_info": null
    },
    {
        "title": "连雨书事四首  其一",
        "author": "陈与义",
        "content": "九月逢连雨，萧萧稳送秋。\n龙公无乃倦，客子不胜愁。\n云气昏城壁，钟声咽寺楼。\n年年授衣节，牢落向他州。",
        "dynasty": "宋",
        "collection_info": null
    },
    {
        "title": "连雨书事四首  其二",
        "author": "陈与义",
        "content": "风伯方安卧，云师亦少饕。\n气连河汉润，声到竹松高。\n老雁犹贪去，寒蝉遂不号。\n相悲更相识，满眼楚人骚。",
        "dynasty": "宋",
        "collection_info": null
    },
    {
        "title": "连雨书事四首  其三",
        "author": "陈与义",
        "content": "寒入薪刍价，连天两眼愁。\n生涯赤藤杖，契分黑貂裘。\n乌鹊无言暮，蓬蒿满意秋。\n同时不同味，世事剧悠悠。",
        "dynasty": "宋",
        "collection_info": null
    },
    {
        "title": "连雨书事四首  其四",
        "author": "陈与义",
        "content": "白菊生新紫，黄芜失旧青。\n俱含岁晚恨，併入夜深听。\n梦寐连萧瑟，更筹乱晦冥。\n云移过吴越，应为洗余腥。",
        "dynasty": "宋",
        "collection_info": null
    },
    {
        "title": "陈叔易赋王秀才所藏梁织佛图诗邀同赋因次其韵",
        "author": "陈与义",
        "content": "维摩之室本自空，忽惊满月临丹宫。\n稽首世尊真实相，不比图画填青红。\n天女之孙擅天巧，经纬星宿超庸庸。\n沦精入此三昧手，一念直到祇园中。\n意匠经营与佛会，七宝欲动声珑珑。\n眉间毫光放未尽，指下已带旃檀风。\n飞梭本是龙变化，挟大威德行神通。\n恍若祇洹遇佛影，岂彼台像能比崇。\n共惟此事不思议，细看众巧无遗踪。\n日浮鸡园赤烂烂，天入鹫岭青丛丛。\n那知金臂是正倒，但觉已挫千魔锋。\n龙天四众俨然侍，喜满尺宅俱成功。\n向来八风几卷地，众宝行树无摧桻。\n老萧区区佛所悯，岂与十二蛲蚘同。\n重云之殿珠作帐，一朝入海奔雷公。\n幸留此像不为少，福聚万纪兼千总。\n余休八叶终灰烬，坚固却赖三眠虫。\n似闻法猛藕丝像，当时已不随烟东。\n煌煌二宝照南北，客摄万鬼专其雄。\n龙华已耀东坡墨，惊梦不假撞洪钟。\n唯有兹图晦几岁，留待公句贻无穷。\n画沙累土皆见佛，而况笔墨如此工。\n亦念众生业障厚，要与机杼聊分攻。\n从今俱尽未来世，买丝不绣平原容。",
        "dynasty": "宋",
        "collection_info": null
    },
    {
        "title": "赵虚中有石名小华山以诗借之",
        "author": "陈与义",
        "content": "君家苍石三峯样，磅礴干坤气象横。\n贱子与山曾半面，小窗如梦慰平生。\n炉烟巧作公超雾，书册尚避秦皇城。\n病眼朝来欲开懒，借君岩岫障新晴。",
        "dynasty": "宋",
        "collection_info": null
    },
    {
        "title": "次韵乐文卿北园",
        "author": "陈与义",
        "content": "故园归计堕虚空，啼鸟惊心处处同。\n四壁一身长客梦，百忧双鬓更春风。\n梅花不是人间白，日色争如酒面红。\n且復高吟置余事，此生能费几诗筒。",
        "dynasty": "宋",
        "collection_info": null
    },
    {
        "title": "汝州吴学士观我斋分韵得真字",
        "author": "陈与义",
        "content": "狂夫缚轩冕，自许稷契身。\n静者乐山林，谓是羲皇人。\n不如两忘快，内保一色醇。\n伟哉道山杰，滞此汝水滨。\n大来会阔步，小憩得幽欣。\n一斋有琴酒，万事无缁磷。\n不作子公书，肯受元规尘。\n人言君侯痴，我知丈人真。\n月明泉声细，雨过竹色新。\n是间有真我，宴坐方申申。",
        "dynasty": "宋",
        "collection_info": null
    },
    {
        "title": "送秘典座胜侍者乞麦",
        "author": "陈与义",
        "content": "一春不雨但多风，家家买龟问丰凶。\n天宁疏头与天通，泚笔未了云埋空。\n一雨三日勤老龙，陇头满眼十分丰。\n法中福将两英雄，自诡去立丘山功。\n堂头老师言语工，一诗自直三千钟。\n不忧乞米送卢仝，末章谨已藏胸中。",
        "dynasty": "宋",
        "collection_info": null
    },
    {
        "title": "食虀",
        "author": "陈与义",
        "content": "君不见领军家有鞋一屋，相国藏椒八百斛。\n士患饥寒求免患，痴儿已足忧不足。\n伯龙平生受鬼笑，无钱可使宜见渎。\n但当与作谪仙诗，聊復使渠终夜哭。\n诗中有味甜如蜜，佳处一哦三鼓腹。\n空肠时作不平鸣，却恨忍饥犹未熟。\n冰壶先生当立传，木奴鱼婢何足录。\n颜生狡狯还可怜，晚食由来未忘肉。",
        "dynasty": "宋",
        "collection_info": null
    },
    {
        "title": "古别离",
        "author": "陈与义",
        "content": "东门柳，年年岁岁征人手。\n千人万人于此别，柳亦能堪几人折。\n愿君遄归与君期，要及此柳未衰时。",
        "dynasty": "宋",
        "collection_info": null
    },
    {
        "title": "蜡梅四绝句  其一",
        "author": "陈与义",
        "content": "花房小如许，铜剪黄金涂。\n中有万斛香，与君细细输。",
        "dynasty": "宋",
        "collection_info": null
    },
    {
        "title": "蜡梅四绝句  其二",
        "author": "陈与义",
        "content": "来从底处所，黄露满衣湿。\n缘憨翻得怜，亭亭倚风立。",
        "dynasty": "宋",
        "collection_info": null
    },
    {
        "title": "蜡梅四绝句  其三",
        "author": "陈与义",
        "content": "奕奕金仙面，排行立晓晴。\n殷勤夜来雪，少住作珠璎。",
        "dynasty": "宋",
        "collection_info": null
    },
    {
        "title": "蜡梅四绝句  其四",
        "author": "陈与义",
        "content": "亭亭金步摇，朝日明汉宫。\n当时好光景，一似此园中。",
        "dynasty": "宋",
        "collection_info": null
    },
    {
        "title": "次韵富季申主簿梅花",
        "author": "陈与义",
        "content": "东风知君将出游，玉人迥立林之幽。\n欹墙数苞乃尔瘦，中有万斛江南愁。\n君哦新诗我听莹，句裏无尘春色静。\n人人索笑那得禁，独为君诗起君病。\n欲语未语令人嗟，桃李回看眼中沙。\n同心不见昭仪种，五出时惊公主花。\n典衣重作明朝约，聊復宽君念归洛。\n笛催疏影日更疏，快饮莫教春寂寞。",
        "dynasty": "宋",
        "collection_info": null
    },
    {
        "title": "钱东之教授惠泽州吕道人砚为赋长句",
        "author": "陈与义",
        "content": "君不见铜雀台边多事土，走上觚棱荫歌舞。\n余香分尽垢不除，却寄书林污缣楮。\n岂如此瓦凝青膏，冷面不识姦雄曹。\n吕公已去泫余泣，通谱未许弘农陶。\n暮年得君真耐久，摩挲玉质云生手。\n未知南越石虚中，亦有文章似君否。\n西家扑满本弟昆，趣尚清浊何年分。\n一朝堕地真瓦砾，莫望韩公无瘗文。",
        "dynasty": "宋",
        "collection_info": null
    },
    {
        "title": "以石龟子施觉心长老",
        "author": "陈与义",
        "content": "老龟千年作一息，天地併入支床力。\n何年生此石肠儿，非皮裹骨骨裹皮。\n君家元绪不慎口，遂与老桑同一朽。\n知君游世磨不磷，往作道人之石友。\n道人莫欺此龟无六眸，试与话禅当点头。",
        "dynasty": "宋",
        "collection_info": null
    },
    {
        "title": "陪诸公登南楼啜新茶家弟出建除体诗诸公既和余因次韵",
        "author": "陈与义",
        "content": "建康九酝羙，侑以八品珍。\n除瘴去热恼，与茶不相亲。\n满月堕九天，紫面光磷磷。\n平生酪奴谤，脉脉气未申。\n定论得公诗，雅号知凝神。\n执持甘露椀，未觉有等伦。\n破睡及四座，愧我非嘉宾。\n危楼与世隔，万事不及唇。\n成公方坐啸，赏此玉花匀。\n收杯未要忙，再试晴天云。\n开口得一笑，兹游念当频。\n闭眼归默存，助发梨枣春。",
        "dynasty": "宋",
        "collection_info": null
    },
    {
        "title": "诸公和渊明止酒诗因同赋",
        "author": "陈与义",
        "content": "爱河漂一世，既溺不能止。\n不如淡生活，吟诗北窗裏。\n肺肝亦何罪，困此毛锥子。\n不如友麯生，是子差可喜。\n三杯取径醉，万绪散莫起。\n奈何刘伶妇，苦语见料理。\n不如一觉睡，浩然忘彼己。\n三十六策中，此策信高矣。\n政使江变酒，誓不涉其涘。\n尚须学王通，艺黍供祭祀。",
        "dynasty": "宋",
        "collection_info": null
    },
    {
        "title": "以纸託乐秀才捣治",
        "author": "陈与义",
        "content": "古人争名翰墨薮，柿叶桑根俱不朽。\n固知老褚下欧阳，控御管城须好手。\n嫁非好时聊自强，幅则甚短惭甚长。\n闻道蔡侯闲石臼，为借余力生银光。",
        "dynasty": "宋",
        "collection_info": null
    },
    {
        "title": "述怀呈十七家叔  其一",
        "author": "陈与义",
        "content": "儿时学道逃悲欢，只今未免忧饥寒。\n浮生万事蚁旋磨，冷官十年鱼上竿。\n竹林步兵亦忍辱，长安闭门出无仆。\n门前故人拥庐儿，政坐向来甘碌碌。\n公不见古人有待良不多，利名溺人甚风。",
        "dynasty": "宋",
        "collection_info": null
    },
    {
        "title": "述怀呈十七家叔  其二",
        "author": "陈与义",
        "content": "波。\n垂露成帏仲长统，明月为烛张志和。\n尘中别多会日少，世事欲谈何可了。\n胸中万卷已无用，劝公留。",
        "dynasty": "宋",
        "collection_info": null
    },
    {
        "title": "述怀呈十七家叔  其三",
        "author": "陈与义",
        "content": "眼送飞鸟。\n两翁观光今几时，赋归有约时已稽。\n未暇藏身北山北，且须。",
        "dynasty": "宋",
        "collection_info": null
    },
    {
        "title": "述怀呈十七家叔  其四",
        "author": "陈与义",
        "content": "觅地西枝西。\n愿从我翁归洗耳，不用妓女污山水。\n肩舆亦莫要仆夫，自有门生与儿子。",
        "dynasty": "宋",
        "collection_info": null
    },
    {
        "title": "同叔易于观我斋分韵得自字",
        "author": "陈与义",
        "content": "小草浪出山，大隐乃居市。\n功名一画饼，甚矣痴儿计。\n倾身犯火宅，顾自以为戏。\n汗颜逢冰子，更復问奚自。\n三肃斋中人，本是青云器。\n虽然山上山，政尔吏非吏。\n肃肃窗前竹，见引着胜地。\n世间剧寒暑，了不受荣悴。\n门前剥啄客，欲问观我意。\n但持邯郸枕，赠我一觉睡。",
        "dynasty": "宋",
        "collection_info": null
    },
    {
        "title": "观我斋再分韵得下字",
        "author": "陈与义",
        "content": "一慵缚两脚，闭户了晨夜。\n梦攀城西树，起造君子舍。\n紫髯出堂堂，见客披衣谢。\n平生功名手，嗜静如食蔗。\n小斋剧冰壶，中明外无罅。\n要知日用事，趺坐看鸟下。\n主人心了了，竹石亦閒暇。\n儿童惯看客，我车当日驾。\n平分斋中閒，风月不待借。\n还须酒屡费，不用牛心炙。",
        "dynasty": "宋",
        "collection_info": null
    },
    {
        "title": "寄题商洛宰令狐励迎翠楼",
        "author": "陈与义",
        "content": "西来金衣鹤，书落汝水湄。\n云霞映道路，中有迎翠诗。\n遥知五斗粟，未办买山资。\n政要百尺楼，了此浮天眉。\n森然诗中画，想见凭栏时。\n朝曦与暮霭，百变皆令姿。\n君方领此意，簿书何急为。\n众手剧云雨，唯山不瑕疪。\n当年四老翁，视世轻于芝。\n坐令山偃蹇，不受人招麾。\n谁欤楼中客，俯仰与山期。\n顾要君折腰，督邮真小儿。\n因之感我意，故岩归已迟。\n便携灵运屐，不待德璋移。",
        "dynasty": "宋",
        "collection_info": null
    },
    {
        "title": "次韵谢天宁老见贻",
        "author": "陈与义",
        "content": "庭柏不受寒，依然照人绿。\n雾收晨光发，可玩不可掬。\n道人方出定，不復辨羊鹿。\n微云度遥天，一笑立于独。\n嗟予晚闻道，学看传灯录。\n三生蠹书鱼，万卷今可束。\n毂虽已破碎，犹欲大其辐。\n是身堪底用，况乃五斗粟。\n自从识师面，日月几转毂。\n受师炉中烟，无处着荣辱。\n周妻与何肉，恨我未免俗。\n从今谢百事，请作龟头缩。\n却笑长沙傅，区区问淹速。\n聊将非舌言，往和无谱曲。",
        "dynasty": "宋",
        "collection_info": null
    },
    {
        "title": "陈叔易学士母阮氏挽词  其一",
        "author": "陈与义",
        "content": "典刑奕奕照来今，鹤髮鱼轩汝水浔。\n避地梁鸿不偕老，弄乌莱子若为心。\n送葬忽见三千乘，奉裞那闻五百金。\n妇德母仪俱不愧，碑铭知已託张林。",
        "dynasty": "宋",
        "collection_info": null
    },
    {
        "title": "陈叔易学士母阮氏挽词  其二",
        "author": "陈与义",
        "content": "去年披雾识儒先，欲拜萱堂未敢前。\n卢壶要传纱缦业，王裒忽废蓼莪篇。\n秀眉隔梦黄垆裏，落日驱风丹旐边。\n佛子归真定何处，空令苦泪涨黄泉。",
        "dynasty": "宋",
        "collection_info": null
    },
    {
        "title": "归洛道中",
        "author": "陈与义",
        "content": "洛阳城边风起沙，征衫岁岁负年华。\n归途忽践杨柳影，春事已到芜菁花。\n道路无穷几倾毂，牛羊既饱各知家。\n人生扰扰成底事，马上哦诗日又斜。",
        "dynasty": "宋",
        "collection_info": null
    },
    {
        "title": "道中寒食  其一",
        "author": "陈与义",
        "content": "飞絮春犹冷，离家食更寒。\n能供几岁月，不办了悲欢。\n刺史蒲萄酒，先生苜蓿盘。\n一官违壮节，百虑集征鞍。",
        "dynasty": "宋",
        "collection_info": null
    },
    {
        "title": "道中寒食  其二",
        "author": "陈与义",
        "content": "斗粟淹吾驾，浮云笑此生。\n有酒酬岁月，无梦到功名。\n客裏逢归雁，愁边有乱莺。\n杨花不解事，更作倚风轻。",
        "dynasty": "宋",
        "collection_info": null
    },
    {
        "title": "龙门",
        "author": "陈与义",
        "content": "不到龙门十载强，断崖依旧挂斜阳。\n金银佛寺浮佳气，花木禅房接上方。\n羸马暂来还径去，流莺多处最难忘。\n老僧不作留人意，看水看山白髮长。",
        "dynasty": "宋",
        "collection_info": null
    },
    {
        "title": "次韵谢心老以缘事至鲁山",
        "author": "陈与义",
        "content": "禅师瓶贮几多空，欲问以书无去鸿。\n鲁县人迎波若杖，天宁树起吉祥风。\n荒山春色篇章裏，快士交情笔砚中。\n一日尘沙双碧眼，归时应与去时同。",
        "dynasty": "宋",
        "collection_info": null
    },
    {
        "title": "友人惠石两峰巉然取杜子美玉山高并两峰寒之句名曰小玉山",
        "author": "陈与义",
        "content": "旧喜看书今不看，且留双眼向孱颜。\n从来作梦大槐国，此去藏身小玉山。\n暮霭朝曦一生了，高天厚地两峰闲。\n九华诗句喧寰宇，细比真形伯仲间。",
        "dynasty": "宋",
        "collection_info": null
    },
    {
        "title": "秋夜",
        "author": "陈与义",
        "content": "中庭淡月照三更，白露洗空河汉明。\n莫遣西风吹叶尽，却愁无处着秋声。",
        "dynasty": "宋",
        "collection_info": null
    },
    {
        "title": "跋外祖存诚子帖",
        "author": "陈与义",
        "content": "乱眼龙蛇起平陆，前身羲献已黄墟。\n客来空认袁公额，泪尽惭无杨恽书。",
        "dynasty": "宋",
        "collection_info": null
    },
    {
        "title": "咏蟹",
        "author": "陈与义",
        "content": "量才不数制鱼额，四海神交顾建康。\n但见横行疑长躁，不知公子实无肠。",
        "dynasty": "宋",
        "collection_info": null
    },
    {
        "title": "留别心老",
        "author": "陈与义",
        "content": "老心霜下松，名与隆公齐。\n人物北斗南，佛事东院西。\n平生四海脚，不踏四海泥。\n晚说汝州禅，饱啖天宁虀。\n梦中与我遇，相扶两枯藜。\n每见眼自明，不復烦金篦。\n却从梦中别，未免意惨污。\n它时访生死，林深路应迷。",
        "dynasty": "宋",
        "collection_info": null
    },
    {
        "title": "中牟道中二首  其一",
        "author": "陈与义",
        "content": "雨意欲成还未成，归云却作伴人行。\n依然壤郭中牟县，千尺浮屠管送迎。",
        "dynasty": "宋",
        "collection_info": null
    },
    {
        "title": "中牟道中二首  其二",
        "author": "陈与义",
        "content": "杨柳招人不待媒，蜻蜓近马忽相猜。\n如何得与凉风约，不共尘沙一并来。",
        "dynasty": "宋",
        "collection_info": null
    },
    {
        "title": "秋雨",
        "author": "陈与义",
        "content": "尘起一月忧无禾，瓦鸣三日忧雨多。\n书生重口轻肝肾，不如墙角蚯蚓方长哦。\n少昊行秋龙洒道，风作万木皆商歌。\n病夫强起开户立，万箇银竹惊森罗。\n人间伟观如此少，倚杖不觉泥及靴。\n菊丛欹倒未足道，老境知奈梧桐何。\n是事且置当务本，菜圃已添三万科。",
        "dynasty": "宋",
        "collection_info": null
    },
    {
        "title": "中秋不见月",
        "author": "陈与义",
        "content": "去年中秋端正月，照我霑襟万条血。\n姮娥留笑待今年，凈洗金觥对银阙。\n高唐妬妇心不闲，招得封姨同作难。\n岂惟恨满月宫裏，肠断西山吴綵鸾。\n却疑周生怀月去，待到三更黑如故。\n人间今乏赵知微，无復清游继天柱。\n南枝乌鹊不敢譁，倚杖三嘆风枝斜。\n明年强健更相约，会见林间金背蟆。",
        "dynasty": "宋",
        "collection_info": null
    },
    {
        "title": "九日赏菊",
        "author": "陈与义",
        "content": "黄花不负秋，与秋作光辉。\n夜霜犹作恶，朝日为解围。\n今晨岂重九，节意入幽菲。\n孤芳擅天地，众卉亦已微。\n殷勤黄金靥，照耀白板扉。\n沽酒欲寿花，孔兄与我违。\n清坐绝省事，未觉此计非。\n夕英岂不腴，骚人自难肥。",
        "dynasty": "宋",
        "collection_info": null
    },
    {
        "title": "游葆真池上",
        "author": "陈与义",
        "content": "墙厚不盈咫，人间隔蓬莱。\n高柳唤客游，我辈御风来。\n坐久落日尽，澹澹池光开。\n白云行水中，一笑三徘徊。\n鸭儿轻岁月，不受急景催。\n试作弄篙惊，徐去首不迴。\n无心与境接，偶遇信悠哉。\n再来知何似，有句端难裁。",
        "dynasty": "宋",
        "collection_info": null
    },
    {
        "title": "次韵王尧明郊祀显相之作",
        "author": "陈与义",
        "content": "奏书初不待衡谭，奠璧都南万玉参。\n黄屋倚霄明半夜，紫坛承月眩诸龛。\n声喧大吕初终六，影动玄圭陟降三。\n可是天公须羯鼓，已回寒驭作春酣。",
        "dynasty": "宋",
        "collection_info": null
    },
    {
        "title": "端门听赦咏雪",
        "author": "陈与义",
        "content": "云叶垂鸡竿，雪花眩鸾旗。\n一天丰年意，飘入万寿巵。\n茫茫玉妃班，影乱千官仪。\n也知楼头喜，舞态方自持。\n教坊可怜女，面赤婆娑时。\n天公一笑罢，未觉风来迟。\n小儒惊伟观，到笏不敢吹。\n归家得细说，平分遗妻儿。\n茅檐玉三尺，坐玩可乐饥。\n生活太冷淡，侑以一篇诗。",
        "dynasty": "宋",
        "collection_info": null
    },
    {
        "title": "游玉仙观以春风吹倒人为韵得吹字",
        "author": "陈与义",
        "content": "清游天不借，破帽沙疾吹。\n下马榱桷鸣，未恨十里陂。\n风余檐铎语，坐定炉烟迟。\n新春碧瓦丽，古意乔木奇。\n黄冠见客喜，此士定不羁。\n但愧城中尘，浼子青松枝。\n人间争夺丑，我亦寄枯棋。\n输赢共一笑，马影催归时。",
        "dynasty": "宋",
        "collection_info": null
    },
    {
        "title": "路归马上再赋",
        "author": "陈与义",
        "content": "偶然思玉仙，便到玉仙游。\n兴尽未及郭，玉仙失回头。\n成毁俱一念，今昔浪百忧。\n未知横笛子，亦解此意不。\n春风所经过，水色如泼油。\n垂鞭见落日，世事剧悠悠。",
        "dynasty": "宋",
        "collection_info": null
    },
    {
        "title": "来禽花",
        "author": "陈与义",
        "content": "来禽花高不受折，满意清明好时节。\n人间风日不贷春，昨暮烟脂今日雪。\n舍东芜菁满眼黄，胡蝶飞去专斜阳。\n妍嗤都无十日事，付与梧桐一夏凉。",
        "dynasty": "宋",
        "collection_info": null
    },
    {
        "title": "放慵",
        "author": "陈与义",
        "content": "暖日熏杨柳，浓春醉海棠。\n放慵真有味，应俗苦相妨。\n宦拙从人笑，交疏得自藏。\n云移稳扶杖，燕坐独焚香。",
        "dynasty": "宋",
        "collection_info": null
    },
    {
        "title": "清明二绝  其一",
        "author": "陈与义",
        "content": "街头女儿双髻鸦，随蜂趁蝶学夭邪。\n东风也作清明节，开遍来禽一树花。",
        "dynasty": "宋",
        "collection_info": null
    },
    {
        "title": "清明二绝  其二",
        "author": "陈与义",
        "content": "卷地风抛市井声，病夫危坐了清明。\n一帘晚日看收尽，杨柳微风百媚生。",
        "dynasty": "宋",
        "collection_info": null
    },
    {
        "title": "春日  其一",
        "author": "陈与义",
        "content": "朝来庭树有鸣禽，红绿扶春上远林。\n忽有好诗生眼底，安排句法已难寻。",
        "dynasty": "宋",
        "collection_info": null
    },
    {
        "title": "春日  其二",
        "author": "陈与义",
        "content": "忆看梅雪缟中庭，转眼桃梢无数青。\n万事一身双鬓髮，竹床欹卧数窗櫺。",
        "dynasty": "宋",
        "collection_info": null
    },
    {
        "title": "夏日集葆真池上以绿阴生昼静赋诗得静字",
        "author": "陈与义",
        "content": "清池不受暑，幽讨起予病。\n长安车辙边，有此荷万柄。\n是身虽可懒，共寄无尽兴。\n鱼游水底凉，鸟宿林间静。\n谈余日亭午，树影一时正。\n清风不负客，意重百金赠。\n聊将两鬓蓬，起照千丈镜。\n微波喜摇人，小立待其定。\n梁王今何许，柳色几衰盛。\n人生行乐耳，诗律已其剩。\n邂逅一樽酒，它年五君咏。\n重期踏月来，夜半啸烟艇。",
        "dynasty": "宋",
        "collection_info": null
    },
    {
        "title": "游慧林寺以三峡炎蒸定有无为韵得定字是日欲逃暑阁下而守阁童子持不可",
        "author": "陈与义",
        "content": "我如东郊马，欹侧甘瘦病。\n今晨举足轻，起行得幽胜。\n抚窗唤懒融，槁面初出定。\n眼中无长物，坐久炉烟正。\n门前几乌帽，来往送朝暝。\n岂知帽影边，有地白日静。\n宝阁阴肃肃，童子色不令。\n年来惜违人，一笑取归径。\n愿言捐何肉，终岁奉清凈。\n檐铎岂印吾，出门有余听。",
        "dynasty": "宋",
        "collection_info": null
    },
    {
        "title": "道山宿直",
        "author": "陈与义",
        "content": "离离树子鹊惊飞，独倚枯筇无限时。\n千丈虚廊贮明月，十分奇事更新诗。\n人间路绝窗扉语，天上云空阁影移。\n遥想王戎烛下算，百年辛苦一生痴。",
        "dynasty": "宋",
        "collection_info": null
    },
    {
        "title": "雨晴",
        "author": "陈与义",
        "content": "天缺西南江面清，纤云不动小滩横。\n墙头语鹊衣犹湿，楼外残雷气未平。\n尽取微凉供稳睡，急搜奇句报新晴。\n今宵绝胜无人共，卧看星河尽意明。",
        "dynasty": "宋",
        "collection_info": null
    },
    {
        "title": "十月",
        "author": "陈与义",
        "content": "十月天公作许悲，负霜鸿雁不停飞。\n莽连万里云一去，红尽千林秋径归。\n病夫搜句了节序，小斋焚香无是非。\n睡过三冬莫开户，北风不贷芰荷衣。",
        "dynasty": "宋",
        "collection_info": null
    },
    {
        "title": "漫郎",
        "author": "陈与义",
        "content": "漫郎功业大悠然，拄笏看山了十年。\n黑白半头明镜裏，丹青千树恶风前。\n星霜屡费惊人句，天地元须使鬼钱。\n踏破九州无一事，只今分付结跏禅。",
        "dynasty": "宋",
        "collection_info": null
    },
    {
        "title": "柳絮",
        "author": "陈与义",
        "content": "柳送腰支日几回，更教飞絮舞楼台。\n颠狂忽作高千丈，风力微时稳下来。",
        "dynasty": "宋",
        "collection_info": null
    },
    {
        "title": "侯处士女挽词",
        "author": "陈与义",
        "content": "畴昔翁才比太师，固应生女作门楣。\n人间似梦风旌出，佛子何之宰树悲。\n五百裞金空繐帐，三千车乘忽荒陂。\n它年不共江流去，突兀张林妇德碑。",
        "dynasty": "宋",
        "collection_info": null
    },
    {
        "title": "登天清寺塔",
        "author": "陈与义",
        "content": "为眼不计脚，攀梯受微辛。\n半天拍阑干，惊倒地上人。\n风从万里来，老夫方岸巾。\n荒荒春浮木，浩浩空纳尘。\n夕阳差万瓦，赤鲤欲动鳞。\n须臾暮烟合，青鲂映奫沦。\n万化本日驰，高处觉眼新。\n借问龛中仙，坐稳今几辰。\n俗子书满壁，澹然不生嗔。\n唯有太行山，修供独殷勤。",
        "dynasty": "宋",
        "collection_info": null
    },
    {
        "title": "浴室观雨以催诗走群龙为韵得走字",
        "author": "陈与义",
        "content": "微云生屋脊，欹枕看培塿。\n崔嵬乱一瞬，泰华入搔首。\n须臾万银竹，壮观惊户牖。\n摧击竟自碎，映空白烟走。\n余飚送未了，日色在井口。\n去冬三寸雪，寒日澹相守。\n商量细细融，未觉经旬久。\n谁能料天工，办此颖脱手。\n一凉满天地，平分到庭柳。\n叶端啸余风，送我一杯酒。\n画屏题细字，尽记同来友。\n俗眼之所遗，此事当不朽。",
        "dynasty": "宋",
        "collection_info": null
    },
    {
        "title": "夏至日与太学同舍会葆真二首  其一",
        "author": "陈与义",
        "content": "微官有阀阅，三赋池上诗。\n林密知夏深，仰看天离离。\n官忙负远兴，觞至及良时。\n荷气夜来雨，百鸟清昼迟。\n微风不动苹，坐看水色移。\n门前争夺场，取欢不偿悲。\n欲归未得去，日暮多黄鹂。",
        "dynasty": "宋",
        "collection_info": null
    },
    {
        "title": "夏至日与太学同舍会葆真二首  其二",
        "author": "陈与义",
        "content": "明波影千柳，绀屋朝万荷。\n物新感节移，意定觉景多。\n游鱼聚亭影，镜面散微涡。\n江湖岂在远，所欠雨一蓑。\n忽看带箭禽，三嘆无奈何。",
        "dynasty": "宋",
        "collection_info": null
    },
    {
        "title": "翁高邮挽诗",
        "author": "陈与义",
        "content": "万里功名路，三生翰墨身。\n暮年铜虎重，浮世石羊新。\n天地悭豪杰，山川泣吏民。\n空传四十诔，竟不识斯人。",
        "dynasty": "宋",
        "collection_info": null
    },
    {
        "title": "秋试院将出书所寓窗",
        "author": "陈与义",
        "content": "门前柿叶已堪书，弄镜烧香聊自娱。\n百世窗明窗暗裏，题诗不用着工夫。",
        "dynasty": "宋",
        "collection_info": null
    },
    {
        "title": "秋日",
        "author": "陈与义",
        "content": "琢句不成添鬓丝，且搘筇杖看云移。\n槐花落尽全林绿，光景浑如初夏时。",
        "dynasty": "宋",
        "collection_info": null
    },
    {
        "title": "夏日",
        "author": "陈与义",
        "content": "赤日可中庭，树影敛不开。\n烛龙未肯忙，一步九徘徊。\n梦中惊耳鸣，欲觉闻远雷。\n屋山奇峰起，欹枕看云来。\n变化信难料，转头失崔嵬。\n虽然不成雨，风起亦快哉。\n槐叶万背白，少振十日埃。\n白团岂办此，掷去羞薄才。\n蜻蜓泊墙阴，近人故多猜。\n墙西岂更热，已去却飞迴。",
        "dynasty": "宋",
        "collection_info": null
    },
    {
        "title": "送王周士赴发运司属官",
        "author": "陈与义",
        "content": "宁食三斗尘，有手不揖无诗人。\n宁饮三斗醋，有耳不听无味句。\n墙东草深兰发熏，君先梦我我梦君。\n小窗诵诗灯花喜，窗外北风怒未已。\n书生得句胜得官，风其少止尽人欢。\n五更月晕一千丈，明日君当泛淮浪。\n去去三十六策中，第一买酒鏖北风。",
        "dynasty": "宋",
        "collection_info": null
    },
    {
        "title": "试院春晴",
        "author": "陈与义",
        "content": "今日天气佳，忽思赋新诗。\n春光挟晴色，併上桃花枝。\n白云浩浩去，天色青陆离。\n余霏遇晚日，彩翠纷新奇。\n天公出变化，惊倒痴绝儿。\n逶迤或耐久，美好固暂时。\n平生一枝筇，稳处念力衰。\n澹然意已足，却赴青灯期。",
        "dynasty": "宋",
        "collection_info": null
    },
    {
        "title": "试院书怀",
        "author": "陈与义",
        "content": "细读平安字，愁边失岁华。\n疏疏一帘雨，淡淡满枝花。\n投老诗成癖，经春梦到家。\n茫然十年事，倚杖数栖鸦。",
        "dynasty": "宋",
        "collection_info": null
    },
    {
        "title": "次韵何文缜题颜持约画水墨梅花二首  其一",
        "author": "陈与义",
        "content": "窗间光影晚来新，半幅溪藤万里春。\n从此不贪江路好，剩拚心力唤真真。",
        "dynasty": "宋",
        "collection_info": null
    },
    {
        "title": "次韵何文缜题颜持约画水墨梅花二首  其二",
        "author": "陈与义",
        "content": "夺得斜枝不放归，倚窗承月看熹微。\n墨池雪岭春俱好，付与诗人说是非。",
        "dynasty": "宋",
        "collection_info": null
    },
    {
        "title": "又六言",
        "author": "陈与义",
        "content": "未央宫裏红杏，羯鼓三声打开。\n大庾岭头梅萼，管城呼上屏来。",
        "dynasty": "宋",
        "collection_info": null
    },
    {
        "title": "题持约画轴",
        "author": "陈与义",
        "content": "日落川更阔，烟生山欲浮。\n舟中有闲地，载我得同游。",
        "dynasty": "宋",
        "collection_info": null
    },
    {
        "title": "为陈介然题持约画",
        "author": "陈与义",
        "content": "层层水落白滩生，万里征鸿小作程。\n日暮微风过荷叶，陂南陂北听秋声。",
        "dynasty": "宋",
        "collection_info": null
    },
    {
        "title": "寄题兖州孙大夫绝尘亭二首  其一",
        "author": "陈与义",
        "content": "不读远游赋，放怀兹地宜。\n云山绕窗户，万态争纷披。\n世故日已远，风水方逶迤。\n倚杖夜来雨，东山烟散迟。\n人间许长史，不与此心期。",
        "dynasty": "宋",
        "collection_info": null
    },
    {
        "title": "寄题兖州孙大夫绝尘亭二首  其二",
        "author": "陈与义",
        "content": "境空纳浩荡，日暮生泬寥。\n竹声池边起，欲断还萧萧。\n丈人方微吟，万象各动摇。\n林间光景异，月出东山椒。\n门前谁剥啄，已逝不须邀。",
        "dynasty": "宋",
        "collection_info": null
    },
    {
        "title": "梅花两绝句  其一",
        "author": "陈与义",
        "content": "客行满山雪，香处是梅花。\n丁宁明月夜，认取影横斜。",
        "dynasty": "宋",
        "collection_info": null
    },
    {
        "title": "梅花两绝句  其二",
        "author": "陈与义",
        "content": "晓天青脉脉，玉面立疏篱。\n山中尔许树，独自费人诗。",
        "dynasty": "宋",
        "collection_info": null
    },
    {
        "title": "送善相僧超然归庐山",
        "author": "陈与义",
        "content": "九迭峰前远法师，长安尘染坐禅衣。\n十年依旧双瞳碧，万里今持一笑归。\n鼠目向来吾自了，龟肠从与世相违。\n酒酣更欲烦公说，黄叶漫山锡杖飞。",
        "dynasty": "宋",
        "collection_info": null
    },
    {
        "title": "休日早起",
        "author": "陈与义",
        "content": "昽昽窗影来，稍稍禽声集。\n开门知有雨，老树半身湿。\n剧谈了无味，远游非所急。\n蒲团着身宽，安取万户邑。\n开镜白云渡，捲帘秋光入。\n饱受今日闲，明朝復羁絷。",
        "dynasty": "宋",
        "collection_info": null
    },
    {
        "title": "夏夜",
        "author": "陈与义",
        "content": "幽窗报夕霁，微月在屋橑。\n手中白羽扇，共此夜寥寥。\n六月天正碧，三更树微摇。\n缅怀山中景，兹夕感路遥。\n长啸送行云，可望不可招。\n夜阑林光发，白露濡青条。",
        "dynasty": "宋",
        "collection_info": null
    },
    {
        "title": "棋",
        "author": "陈与义",
        "content": "长日无公事，闲围李远棋。\n傍观真一笑，互胜不移时。\n幸未逢重霸，何妨着献之。\n晴天散飞雹，惊动隔墙儿。",
        "dynasty": "宋",
        "collection_info": null
    },
    {
        "title": "与伯顺饭于文纬大光出宋汉杰画秋山",
        "author": "陈与义",
        "content": "焚香消午睡，开画逢秋山。\n皇都马声中，有此四士闲。\n离离南国树，闪闪湘水湾。\n悠悠孤鸟去，澹澹晨辉还。\n屐上十年蜡，未散腰脚顽。\n不如一诣君，坐此岩石间。\n远峰如修眉，近峰如堕鬟。\n书生饱作祟，眼乱纷斓斑。\n一笑遗世人，聊破千载颜。\n诗成即画记，可益不可删。",
        "dynasty": "宋",
        "collection_info": null
    },
    {
        "title": "九日宜春苑午憩幕中听大光诵朱迪功诗",
        "author": "陈与义",
        "content": "酒酣耳热不能歌，奈此一川黄菊何。\n卧听西风吹好句，老夫无恨幕生波。",
        "dynasty": "宋",
        "collection_info": null
    },
    {
        "title": "冬至二首  其一",
        "author": "陈与义",
        "content": "少年多意气，老去一分无。\n闭户了冬至，日长添数珠。\n北风不贷节，鸿雁天南驱。\n乌帽亦何幸，七日守屋庐。\n石炉深炷火，撩乱一榻书。\n只可自怡悦，不堪寄张扶。",
        "dynasty": "宋",
        "collection_info": null
    },
    {
        "title": "冬至二首  其二",
        "author": "陈与义",
        "content": "人生本是客，杜叟顾未知。\n今年我闻道，悲乐两脱遗。\n日色如昨日，未觉墉阴迟。\n不须行年记，异代寻吾诗。\n东家窈窕娘，融蜡幻梅枝。\n但恐负时节，那知有愁时。",
        "dynasty": "宋",
        "collection_info": null
    },
    {
        "title": "西省酴醾架上残雪可爱戏同王元忠席大光赋诗",
        "author": "陈与义",
        "content": "酴醾花底当年事，夜雪模糊照酒阑。\n北省今朝枝上雪，还揩病眼作花看。",
        "dynasty": "宋",
        "collection_info": null
    },
    {
        "title": "对酒",
        "author": "陈与义",
        "content": "新诗满眼不能裁，鸟度云移落酒杯。\n官裏簿书无日了，楼头风雨见秋来。\n是非衮衮书生老，岁月匆匆燕子回。\n笑抚江南竹根枕，一樽呼起鼻中雷。",
        "dynasty": "宋",
        "collection_info": null
    },
    {
        "title": "后三日再赋",
        "author": "陈与义",
        "content": "天生瘿木不须栽，说与儿童是酒杯。\n落日留霞知我醉，长风吹月送诗来。\n一官扰扰身增病，万事悠悠首独回。\n不奈长安小车得，睡乡深处作奔雷。",
        "dynasty": "宋",
        "collection_info": null
    },
    {
        "title": "将赴陈留寄心老",
        "author": "陈与义",
        "content": "今日忽不乐，图书从纠纷。\n不见汝州师，但见西来云。\n长安岂无树，忆师堂前柳。\n世路九折多，游子百事丑。\n三年成一梦，梦破说梦中。\n来时西门雨，去日东门风。\n书到及师闲，为我点枯笔。\n画作谪官图，羸骖带寒日。\n他时取归路，千里作一程。\n饱吃残年饭，就师听竹声。",
        "dynasty": "宋",
        "collection_info": null
    },
    {
        "title": "赴陈留二首  其一",
        "author": "陈与义",
        "content": "草草一梦阑，行止本难期。\n岁晚陈留路，老马三振鬐。\n自看鞭袖影，旷野日落迟。\n柳林行不尽，想见春风时。\n点点羊散村，阵阵鸿投陂。\n城中那有此，触处皆新诗。\n举手谢路人，醉语勿瑕疵。\n我行有官事，去作三年痴。\n遥闻辟谷仙，阅世河水湄。\n时从玩木影，政尔不忧饥。",
        "dynasty": "宋",
        "collection_info": null
    },
    {
        "title": "赴陈留二首  其二",
        "author": "陈与义",
        "content": "马上摩挲眼，出门光景新。\n鸦鸣半陂雪，路转一林春。\n旧岁有三日，全家无十人。\n平生鹦鹉盏，今夕最关身。",
        "dynasty": "宋",
        "collection_info": null
    },
    {
        "title": "至陈留",
        "author": "陈与义",
        "content": "烟际亭亭塔，招人可得回。\n等闲为梦了，闻健出关来。\n日落河冰壮，天长鸿雁哀。\n平生远游意，随处一徘徊。",
        "dynasty": "宋",
        "collection_info": null
    },
    {
        "title": "客裏",
        "author": "陈与义",
        "content": "客裏东风起，逢人只四愁。\n悠悠杂唯唯，莫莫更休休。\n窗影鸟双度，水声船逆流。\n一官成一集，尽付古河头。",
        "dynasty": "宋",
        "collection_info": null
    },
    {
        "title": "初至陈留南镇夙兴赴县",
        "author": "陈与义",
        "content": "五更风摇白竹扉，整冠上马不可迟。\n三家陂口鸡喔喔，早于昨日朝天时。\n行云弄月翳復吐，林间明灭光景奇。\n川原四望鬰高下，荡摇苍茫森陆离。\n客心忽动羣鸟起，马影渐薄村墟移。\n须臾东方云锦发，向来所见今难追。\n两眼聊随万象转，一官已判三年痴。\n只将乘除了吾事，推去木枕收此诗。\n写我新篇作画障，不须更觅丹青师。",
        "dynasty": "宋",
        "collection_info": null
    },
    {
        "title": "游八关寺后池上",
        "author": "陈与义",
        "content": "落日生春色，微澜动古池。\n柳林横绝野，藜杖去寻诗。\n不有今年谪，争成此段奇。\n殷勤雪颅老，随客转荒陂。",
        "dynasty": "宋",
        "collection_info": null
    },
    {
        "title": "种竹",
        "author": "陈与义",
        "content": "种竹不必高，摇绿当我楹。\n向来三家墅，无此笙箫声。\n皇天有老眼，为閟十日晴。\n护我萧萧碧，伟事邻翁惊。\n同林偶落此，相向意甚平。\n何须俟迷日，可笑世俗情。\n明年万夭矫，穿地听雷鸣。\n但恨种竹人，南山合归耕。\n佗时梦中路，留眼记所更。\n苍云屯十里，不见陈留城。",
        "dynasty": "宋",
        "collection_info": null
    },
    {
        "title": "对酒",
        "author": "陈与义",
        "content": "陈留春色撩诗思，一日搜肠一百迴。\n燕子初归风不定，桃花欲动雨频来。\n人间多待须微禄，梦裏相逢记此杯。\n白竹扉前容醉舞，烟村渺渺欠高台。",
        "dynasty": "宋",
        "collection_info": null
    },
    {
        "title": "寒食",
        "author": "陈与义",
        "content": "草草随时事，萧萧傍水门。\n浓阴花照野，寒食柳围村。\n客袂空佳节，莺声忽故园。\n不知何处笛，吹恨满清尊。",
        "dynasty": "宋",
        "collection_info": null
    },
    {
        "title": "再游八关",
        "author": "陈与义",
        "content": "古镇易为客，了身一篮舆。\n贪游八关寺，忘却子公书。\n青青天气肃，澹澹春意初。\n东风经古池，满面生纡余。\n卯申缚壮士，人世信少娱。\n时来照兹水，点检鬓与鬚。\n日暮登古原，微白见远墟。\n念我遂初赋，徘徊月生裾。\n悠悠不同抱，悄悄就归途。",
        "dynasty": "宋",
        "collection_info": null
    },
    {
        "title": "感怀",
        "author": "陈与义",
        "content": "少日争名翰墨场，只今扶杖送斜阳。\n青青草木浮元气，渺渺山河接故乡。\n作吏不妨三折臂，搜诗空费九迴肠。\n子房与我同羁旅，世事千般酒一觞。",
        "dynasty": "宋",
        "collection_info": null
    },
    {
        "title": "窦园醉中前后五绝句  其一",
        "author": "陈与义",
        "content": "东风吹雨小寒生，杨柳飞花乱晚晴。\n客子从今无可恨，窦家园裏有莺声。",
        "dynasty": "宋",
        "collection_info": null
    },
    {
        "title": "窦园醉中前后五绝句  其二",
        "author": "陈与义",
        "content": "海棠脉脉要诗催，日暮紫绵无数开。\n欲识此花奇绝处，明朝有雨试重来。",
        "dynasty": "宋",
        "collection_info": null
    },
    {
        "title": "窦园醉中前后五绝句  其三",
        "author": "陈与义",
        "content": "不见海棠相似人，空题诗句满花身。\n酒阑却度荒陂去，驱使风光又一春。",
        "dynasty": "宋",
        "collection_info": null
    },
    {
        "title": "窦园醉中前后五绝句  其四",
        "author": "陈与义",
        "content": "三月碧桃惊动人，满园光景一时新。\n剩倾老子樽中玉，折尽残枝不要春。",
        "dynasty": "宋",
        "collection_info": null
    },
    {
        "title": "窦园醉中前后五绝句  其五",
        "author": "陈与义",
        "content": "一樽相属莫辞空，报答今朝吹面风。\n自唱新诗与明月，碧桃开尽曲声中。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "沙岸残春雨，茅檐古镇官。\n一时花带泪，万里客凭栏。\n日晚蔷薇重，楼高燕子寒。\n惜无陶谢手，尽力破忧端。",
        "dynasty": "宋",
        "collection_info": null
    },
    {
        "title": "食笋",
        "author": "陈与义",
        "content": "竹君家多材，楚楚皆席珍。\n成行着锦袍，玉色映市人。\n惠然集吾宇，老眼檐光新。\n麯生亦税驾，共慰藜藿贫。\n不待月与影，三人宛相亲。\n可怜管城子，头秃事苦辛。\n按谱虽同宗，闻道隔几尘。\n诗成聊使写，一笑惊比邻。",
        "dynasty": "宋",
        "collection_info": null
    },
    {
        "title": "初夏游八关寺",
        "author": "陈与义",
        "content": "闭门睡过春，出门绿满城。\n八关池上柳，絮罢但藏莺。\n世故剧千猬，今朝此闲行。\n草木随时好，客恨终难平。\n寺有石壁胜，诗无康乐声。\n扶鞍不得上，新月水中生。",
        "dynasty": "宋",
        "collection_info": null
    },
    {
        "title": "题酒务壁",
        "author": "陈与义",
        "content": "野马本不羁，无奈卯与申。\n当时彭泽令，定是英雄人。\n客来两绳床，客去一欠伸。\n市声自杂沓，炉烟自轮囷。\n莺声时节改，杏叶雨气新。\n佳句忽堕前，追摹已难真。\n自题西轩壁，不杂徐庾尘。",
        "dynasty": "宋",
        "collection_info": null
    },
    {
        "title": "秋夜咏月",
        "author": "陈与义",
        "content": "庭树日日疏，稍觉夜月添。\n推愁了此段，卷我三间帘。\n黄花墙阴远，白髮露气严。\n平生六尺影，随我送凉炎。\n踏破千忧地，投老乃自嫌。\n尚想采石江，宫锦映霜蟾。\n夜半赋诗成，起舞鱼龙兼。\n办此讵难事，取快端宜廉。",
        "dynasty": "宋",
        "collection_info": null
    },
    {
        "title": "入城",
        "author": "陈与义",
        "content": "竹舆声伊鸦，路转登古原。\n孟冬郊泽旷，细水鸣芦根。\n雾收浮屠立，天阔鸿雁奔。\n平生厌喧闹，快意三家村。\n思生长林内，故园归不存。\n欲为唐衢哭，声出且復吞。",
        "dynasty": "宋",
        "collection_info": null
    },
    {
        "title": "夜步堤上三首  其一",
        "author": "陈与义",
        "content": "世故生白髮，意行无与期。\n平生木上座，临老始相知。\n月中沙岸永，岁暮河流迟。\n留侯庙前柳，叶尽空离离。\n百年信难料，剩赋奇绝诗。",
        "dynasty": "宋",
        "collection_info": null
    },
    {
        "title": "夜步堤上三首  其二",
        "author": "陈与义",
        "content": "人间睡声起，幽子方独步。\n倚杖看白云，亭亭水中度。\n十月雁背高，三更河流去。\n物生各扰扰，念此煎百虑。\n聊将忧世心，数遍桥西树。",
        "dynasty": "宋",
        "collection_info": null
    },
    {
        "title": "夜步堤上三首  其三",
        "author": "陈与义",
        "content": "旋买青芒鞋，去踏沙头月。\n争教冠盖地，着此影突兀。\n树寒栖鸟动，风转孤管发。\n月色夜夜佳，人生事如髮。\n梦中续清游，浓露湿银阙。",
        "dynasty": "宋",
        "collection_info": null
    },
    {
        "title": "早起",
        "author": "陈与义",
        "content": "竟夜闻落木，雨歇窗如新。\n披衣有忙事，檐前看归云。\n初阳上林端，鸦背明纷纷。\n我亦迫经课，日计在一晨。\n再烧结愿香，稍洗三生勤。\n羣公持世故，白髮到幽人。\n幸不识奇字，门绝车马尘。\n谁能共此窗，竹影可与分。",
        "dynasty": "宋",
        "collection_info": null
    },
    {
        "title": "晚步",
        "author": "陈与义",
        "content": "手把古人书，闲读下广庭。\n荒村无车马，日落双桧青。\n旷然神虑静，浊俗非所宁。\n逍遥出荆扉，竚立瞻郊垧。\n须臾暮色至，野水皆晶荧。\n却步面空林，远意更杳冥。\n停云甚可爱，重迭如沙汀。",
        "dynasty": "宋",
        "collection_info": null
    },
    {
        "title": "同杨运干黄秀才村西买山药",
        "author": "陈与义",
        "content": "潦缩田路宽，委蛇散腰脚。\n胜日三枝杖，村西买山药。\n岗峦相吞去，远木互前却。\n天阴野水明，岁暮竹篱薄。\n田翁领客意，发筐堆磊落。\n玉质缃色裘，用世乃见缚。\n屠门几许快，夜语寻幽约。\n石鼎看云翻，门前北风恶。",
        "dynasty": "宋",
        "collection_info": null
    },
    {
        "title": "同二子观取鱼于窦家池以钱得数斗置驿",
        "author": "陈与义",
        "content": "闭户读书生白髮，闲向村东看鱼穴。\n曾随树影数圆波，铁面渔师肝肺别。\n向来痴腹负此翁，只可买放莲溏中。\n万事成亏等闲裏，佗年此地费雷风。",
        "dynasty": "宋",
        "collection_info": null
    },
    {
        "title": "早起",
        "author": "陈与义",
        "content": "晓寒生木枕，窗白梦难续。\n自起开柴扉，空庭立乔木。\n蒙蒙井气上，澹澹天容肃。\n尘心忽昭旷，何异居涧谷。\n学道审不遥，忍饥差已熟。\n皇天赐丰年，菜本如白玉。\n一简了百事，狡狯嗤颜歜。\n幽鸟行屋山，悠然寄吾目。",
        "dynasty": "宋",
        "collection_info": null
    },
    {
        "title": "招张仲宗",
        "author": "陈与义",
        "content": "北风日日吹茅屋，幽子朝朝只地炉。\n客裏赖诗增意气，老来唯懒是工夫。\n空庭乔木无时事，残雪疏篱当画图。\n亦有张侯能共此，焚香相待莫徐驱。",
        "dynasty": "宋",
        "collection_info": null
    },
    {
        "title": "宴坐之地籧篨覆之名曰蓬斋",
        "author": "陈与义",
        "content": "不须杯勺了三冬，旋作蓬斋待朔风。\n会有打窗风雪夜，地炉孤坐策奇功。",
        "dynasty": "宋",
        "collection_info": null
    },
    {
        "title": "寓居刘仓廨中晚步过郑仓台上",
        "author": "陈与义",
        "content": "纱巾竹杖过荒陂，满面东风二月时。\n世事纷纷人老易，春阴漠漠絮飞迟。\n士衡去国三间屋，子美登台七字诗。\n草遶天西青不尽，故园归计入支颐。",
        "dynasty": "宋",
        "collection_info": null
    },
    {
        "title": "八关僧房遇雨",
        "author": "陈与义",
        "content": "脱履坐明窗，偶至晴更适。\n池上风忽来，斜雨满高壁。\n深松含岁暮，幽鸟立昼寂。\n世故方未阑，焚香破今夕。",
        "dynasty": "宋",
        "collection_info": null
    },
    {
        "title": "赠黄家阿莘",
        "author": "陈与义",
        "content": "君家阿莘如白玉，呼出灯前语录续。\n可怜郎罢穷一生，只今有汝照茅屋。\n猪生十子豚復豚，阿莘明年可当门。\n阶庭一笑不外索，万事纷纷何足论。",
        "dynasty": "宋",
        "collection_info": null
    },
    {
        "title": "发商水道中",
        "author": "陈与义",
        "content": "商水西门语，东风动柳枝。\n年华入危涕，世事本前期。\n草草檀公策，茫茫杜老诗。\n山川马前阔，不敢计归时。",
        "dynasty": "宋",
        "collection_info": null
    },
    {
        "title": "次舞阳",
        "author": "陈与义",
        "content": "客子寒亦行，正月固多阴。\n马头东风起，绿色日夜深。\n大道不敢驱，山径费推寻。\n丈夫不逢此，何以知岖嵚。\n行投舞阳县，薄暮森众林。\n古城何年缺，跋马望日沉。\n忧世力不逮，有泪盈衣襟。\n嵯峩西北云，想像折寸心。",
        "dynasty": "宋",
        "collection_info": null
    },
    {
        "title": "次南阳",
        "author": "陈与义",
        "content": "今日东北云，景气何佳哉。\n我马且勿驱，当有吉语来。\n春寒欺客子，满意旗下杯。\n百年耳频热，万事首不回。\n卧龙今何之，有冢今半摧。\n空余乔木地，薄暮鸦徘徊。\n怀古视落日，愧我非长才。\n却凭破鞍去，风林生七哀。",
        "dynasty": "宋",
        "collection_info": null
    },
    {
        "title": "西轩寓居",
        "author": "陈与义",
        "content": "牢落西轩客，巡檐费独吟。\n桃花明薄暮，燕子闹微阴。\n辛苦元吾事，淹留更此心。\n小窗随意写，蛇蚓起相寻。",
        "dynasty": "宋",
        "collection_info": null
    },
    {
        "title": "邓州西轩书事十首  其一",
        "author": "陈与义",
        "content": "小儒避贼南征日，皇帝行天第一春。\n走到邓州无脚力，桃花初动雨留人。",
        "dynasty": "宋",
        "collection_info": null
    },
    {
        "title": "邓州西轩书事十首  其二",
        "author": "陈与义",
        "content": "千里空携一影来，白头更着乱蝉催。\n书生身世今如此，倚遍周家十二槐。",
        "dynasty": "宋",
        "collection_info": null
    },
    {
        "title": "邓州西轩书事十首  其三",
        "author": "陈与义",
        "content": "瓦屋三间宽有余，可怜小陆不同居。\n易求苏子六国印，难觅河桥一字书。",
        "dynasty": "宋",
        "collection_info": null
    },
    {
        "title": "邓州西轩书事十首  其四",
        "author": "陈与义",
        "content": "莫嫌啖蔗佳境远，橄榄甜苦亦相并。\n都将壮节供辛苦，准拟残年看太平。",
        "dynasty": "宋",
        "collection_info": null
    },
    {
        "title": "邓州西轩书事十首  其五",
        "author": "陈与义",
        "content": "皇家卜年过周历，变故未必非天仁。\n东南鬼火成何事，终待胡锋作争臣。",
        "dynasty": "宋",
        "collection_info": null
    },
    {
        "title": "邓州西轩书事十首  其六",
        "author": "陈与义",
        "content": "杨刘相倾建中乱，不待白首今同归。\n只今将相须廉蔺，五月并门未解围。",
        "dynasty": "宋",
        "collection_info": null
    },
    {
        "title": "邓州西轩书事十首  其七",
        "author": "陈与义",
        "content": "不须夜夜看太白，天地景气今如斯。\n始行夷狄相攻策，可惜中原见事迟。",
        "dynasty": "宋",
        "collection_info": null
    },
    {
        "title": "邓州西轩书事十首  其八",
        "author": "陈与义",
        "content": "诏书忧民十六事，父老祝君一万年。\n白髮书生喜无寐，从今不仕可归田。",
        "dynasty": "宋",
        "collection_info": null
    },
    {
        "title": "邓州西轩书事十首  其九",
        "author": "陈与义",
        "content": "范公深忧天下日，仁祖爱民全盛年。\n遗庙只今香火冷，时时风叶一骚然。",
        "dynasty": "宋",
        "collection_info": null
    },
    {
        "title": "邓州西轩书事十首  其一○",
        "author": "陈与义",
        "content": "诸葛经行有夕风，千秋天地几英雄。\n弔古不须多感慨，人生半梦半醒中。",
        "dynasty": "宋",
        "collection_info": null
    },
    {
        "title": "晚步顺阳门外",
        "author": "陈与义",
        "content": "六尺枯藜了此生，顺阳门外看新晴。\n树连翠篠围春昼，水泛青天入古城。\n梦裏偶来那计日，人间多事更闻兵。\n只应千载溪桥路，欠我媻姗勃窣行。",
        "dynasty": "宋",
        "collection_info": null
    },
    {
        "title": "纵步至董氏园亭三首  其一",
        "author": "陈与义",
        "content": "池光修竹裏，筇杖季春头。\n客子愁无奈，桃花笑不休。\n百年今日胜，万里此生浮。\n莽莽樽前事，题诗记独游。",
        "dynasty": "宋",
        "collection_info": null
    },
    {
        "title": "纵步至董氏园亭三首  其二",
        "author": "陈与义",
        "content": "槐树层层新绿生，客怀依旧不能平。\n自移一榻西窗下，要近丛篁听雨声。",
        "dynasty": "宋",
        "collection_info": null
    },
    {
        "title": "纵步至董氏园亭三首  其三",
        "author": "陈与义",
        "content": "客子今年驼褐宽，邓州三月始春寒。\n帘鈎挂尽蒲团稳，十丈虚庭借雨看。",
        "dynasty": "宋",
        "collection_info": null
    },
    {
        "title": "海棠",
        "author": "陈与义",
        "content": "春雨夜有声，连林杏花落。\n海棠已復动，寒食岂寂寞。\n人间有此丽，赴我隔年约。\n花叶两分明，春阴耿帘幙。\n东风吹不断，日暮臙脂薄。\n何可无我吟，三叫恨诗恶。",
        "dynasty": "宋",
        "collection_info": null
    },
    {
        "title": "雨中观秉仲家月桂",
        "author": "陈与义",
        "content": "月桂花上雨，春归一凭栏。\n东西南北客，更得几回看。\n红衿映肉色，薄暮无乃寒。\n园中如许树，独觉赋诗难。",
        "dynasty": "宋",
        "collection_info": null
    },
    {
        "title": "香林四首  其一",
        "author": "陈与义",
        "content": "绝爱公家花气新，一林清露百般春。\n是中宴坐应容我，只恐微风唤起人。",
        "dynasty": "宋",
        "collection_info": null
    },
    {
        "title": "香林四首  其二",
        "author": "陈与义",
        "content": "丈人延客非俗物，百和香中进一杯。\n乞取齐奴锦步障，与春遮断晓风来。",
        "dynasty": "宋",
        "collection_info": null
    },
    {
        "title": "香林四首  其三",
        "author": "陈与义",
        "content": "谁见繁香度牖时，碧天残月映花枝。\n固应撩我题新句，压倒韦郎宴寝诗。",
        "dynasty": "宋",
        "collection_info": null
    },
    {
        "title": "香林四首  其四",
        "author": "陈与义",
        "content": "简斋居士不饮酒，一入香林更不醒。\n驱使小诗酬晓露，绝胜辛苦广骚经。",
        "dynasty": "宋",
        "collection_info": null
    },
    {
        "title": "题简斋",
        "author": "陈与义",
        "content": "我窗三尺余，可以阅晦明。\n北省虽巨丽，无此风竹声。\n不着散花女，而况使鬼兄。\n世间多歧路，居士绳床平。\n未知阮遥集，几屐了平生。\n领军一屋鞋，千载笑绝缨。\n槐阴自入户，知我喜新晴。\n觅句方未了，简斋真虚名。",
        "dynasty": "宋",
        "collection_info": null
    },
    {
        "title": "印老索钝庵诗",
        "author": "陈与义",
        "content": "人言融公懒，床上揖宾客。\n我来两忘揖，团团一庵白。\n戏谈邓州禅，分食天宁麦。\n竹风亦喜我，萧瑟至日夕。\n出家丈夫事，轩裳本儿剧。\n愿香惊余烟，世故感陈迹。\n固应师未钝，使我不安席。\n时求一滴水，为洗三生石。",
        "dynasty": "宋",
        "collection_info": null
    },
    {
        "title": "春雨",
        "author": "陈与义",
        "content": "花尽春犹冷，羁心只自惊。\n孤莺啼永昼，细雨湿高城。\n扰扰成何事，悠悠送此生。\n蛛丝闪夕霁，随处有诗情。",
        "dynasty": "宋",
        "collection_info": null
    },
    {
        "title": "难老堂周元翁家",
        "author": "陈与义",
        "content": "城南乌声和且都，我识丈人屋上乌。\n难老堂中一樽酒，不教霜雪上髭鬚。\n樊侯种梓用莫竭，丈人向来亦种德。\n挽回万事入绳床，花竹相看有佳色。\n人生知足一饱多，当时恨我弃渔簑。\n题诗素壁蛇蚓集，五百年后公摩挲。",
        "dynasty": "宋",
        "collection_info": null
    },
    {
        "title": "登城楼",
        "author": "陈与义",
        "content": "去年梦陈留，今年梦邓州。\n几梦即了我，一笑城西楼。\n新晴草木丽，落日淡欲收。\n远川如动摇，景气明田畴。\n百年几凭栏，亦有似我不。\n城阴坐来失，白水光不流。\n丈夫贵快意，少住宽千忧。\n归嫌简斋陋，局促生白头。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "忽忽忘年老，悠悠负日长。\n小诗妨学道，微雨好烧香。\n檐鹊移时立，庭梧满意凉。\n此身南復北，彷佛是它乡。",
        "dynasty": "宋",
        "collection_info": null
    },
    {
        "title": "游董园",
        "author": "陈与义",
        "content": "西园可散髮，何必赋远游。\n地旷多雄风，叶声无时休。\n幸有济胜具，枯藜支白头。\n平生会心处，未觉身淹留。\n散坐青石床，松意淡欲秋。\n薄雨青众卉，深林耿微流。\n一凉天地德，物我俱夷犹。\n东北方用武，六月事戈矛。\n甲裳无乃重，腐儒故多忧。\n珍禽叫高树，且復寄悠悠。",
        "dynasty": "宋",
        "collection_info": null
    },
    {
        "title": "夏雨",
        "author": "陈与义",
        "content": "三伏过几日，坐数令人瘿。\n片云忽西行，庭树生光景。\n须臾万银竹，壮观发异境。\n天公终老手，一笑破日永。\n龙公勿惮烦，事了亦俄顷。\n修竹恬变化，依然半窗影。",
        "dynasty": "宋",
        "collection_info": null
    },
    {
        "title": "夏夜  其一",
        "author": "陈与义",
        "content": "闲弄玉如意，天河白练横。\n时无李供奉，谁识谢宣城。\n两鹤翻明月，孤松立快晴。\n南阳半年客，此夜满怀清。",
        "dynasty": "宋",
        "collection_info": null
    },
    {
        "title": "夏夜  其二",
        "author": "陈与义",
        "content": "虚庭散策晚凉生，斟酌星河亦喜晴。\n不记墙西有修竹，夜风还作雨来声。",
        "dynasty": "宋",
        "collection_info": null
    },
    {
        "title": "夏夜  其三",
        "author": "陈与义",
        "content": "待到天公放月时，东家乔柏两虬枝。\n悬知满地疏阴处，不及遥看突兀奇。",
        "dynasty": "宋",
        "collection_info": null
    },
    {
        "title": "积雨喜霁",
        "author": "陈与义",
        "content": "积雨得一晴，开窗送吾目。\n迭云带余愤，远树增新绿。\n天公信难料，变化杂神速。\n夕霞尽意红，诘朝固难卜。\n西轩一杯酒，未负将军腹。\n竹林怀微风，余韵久回復。\n热官岂辨此，何必思烂熟。\n曳杖出门行，栖鸦息枯木。",
        "dynasty": "宋",
        "collection_info": null
    },
    {
        "title": "邓州城楼",
        "author": "陈与义",
        "content": "邓州城楼高百尺，楚岫秦云不相隔。\n傍城积水晚更明，照见纶巾倚楼客。\n李白上天不可呼，阴晴变化还须臾。\n独抚栏干咏奇句，满楼风月不枝梧。",
        "dynasty": "宋",
        "collection_info": null
    },
    {
        "title": "北征",
        "author": "陈与义",
        "content": "世故信有力，挽我復北驰。\n独衝七月暑，行此无尽陂。\n百卉共山泽，各自有四时。\n华实相后先，盛过当同衰。\n亦復观我生，白髮忽及期。\n夕云已不征，客子今何之。\n愿传飞仙术，一洗局促悲。\n被襟阆风观，濯髮扶桑池。",
        "dynasty": "宋",
        "collection_info": null
    },
    {
        "title": "秋日客思",
        "author": "陈与义",
        "content": "南北东西俱我乡，聊从地主借绳床。\n诸公共得何侯力，远客新抄陆氏方。\n老去事多藜杖在，夜来秋到叶声长。\n蓬莱可託无因至，试觅人间千仞岗。",
        "dynasty": "宋",
        "collection_info": null
    },
    {
        "title": "道中书事",
        "author": "陈与义",
        "content": "临老伤行役，篮舆岁月奔。\n客愁无处避，世事不堪论。\n白道含秋色，青山带雨痕。\n坏梁斜鬬水，乔木密藏村。\n易破还家梦，难招去国魂。\n一身从白首，随意答干坤。",
        "dynasty": "宋",
        "collection_info": null
    },
    {
        "title": "将次叶城道中",
        "author": "陈与义",
        "content": "荒野少人去，竹舆伊轧声。\n晴云秋更白，野水暮还明。\n寂寞信吾道，淹留谙世情。\n王乔有余舄，借我一东征。",
        "dynasty": "宋",
        "collection_info": null
    },
    {
        "title": "至叶城",
        "author": "陈与义",
        "content": "苏武初逢雁，王乔欲借凫。\n深知念行李，为报了长途。\n难稳三更枕，遥怜五岁雏。\n却思正月事，不敢恨榛芜。",
        "dynasty": "宋",
        "collection_info": null
    },
    {
        "title": "晓发叶城",
        "author": "陈与义",
        "content": "竹舆开两牖，秋色为横分。\n左送廉纤月，右揖离披云。\n诗情满行色，何地着世纷。\n欲语王县令，三叫不能闻。",
        "dynasty": "宋",
        "collection_info": null
    },
    {
        "title": "方城陪诸兄坐心远亭",
        "author": "陈与义",
        "content": "客中日食三斗尘，北去南来了今岁。\n暂时亭中一杯酒，与兄同宗復同味。\n博山云气终日留，竹君萧萧不负秋。\n世路明年傥无故，却携藜杖更来游。",
        "dynasty": "宋",
        "collection_info": null
    },
    {
        "title": "美哉亭",
        "author": "陈与义",
        "content": "西出城皋关，土谷仅容驼。\n天挂一疋练，双崖鬬嵯峩。\n忽然五丈缺，亭构如危窠。\n青山丽中原，白日照大河。\n下视万里川，草木何其多。\n临高一吐气，却奈雄风何。\n辛苦生一快，造物巧揣摩。\n险易终不偿，翻身下残坡。",
        "dynasty": "宋",
        "collection_info": null
    },
    {
        "title": "山路晓行",
        "author": "陈与义",
        "content": "两崖夹晓月，万壑分秋风。\n今朝定何朝，孤赏莫与同。\n石路抱岩转，云气青蒙蒙。\n篮舆拂露枝，乱点惊仆童。\n微泉不知处，玉佩鸣深丛。\n平生慕李愿，得此行旅中。\n居人轻佳境，过客意无穷。\n山木好题诗，恨我行匆匆。",
        "dynasty": "宋",
        "collection_info": null
    },
    {
        "title": "题董宗禹园先志亭宗禹之父早失母万方求得之此其晚节色养之地也",
        "author": "陈与义",
        "content": "作客古南阳，问俗仁孝敦。\n坐读杜羔传，起访城西园。\n伟哉是家事，作传堪千言。\n当年怀橘处，华屋澹晓暾。\n大松荫后楹，小松罗前轩。\n风露所沐浴，千载当连根。\n我已废蓼莪，感兹泪河翻。\n叶声含三嘆，送我出园门。",
        "dynasty": "宋",
        "collection_info": null
    },
    {
        "title": "同继祖民瞻游赋诗亭二首  其一",
        "author": "陈与义",
        "content": "邂逅今朝一段奇，从来华屋不关诗。\n诸君且作留连意，正是微风到竹时。",
        "dynasty": "宋",
        "collection_info": null
    },
    {
        "title": "同继祖民瞻游赋诗亭二首  其二",
        "author": "陈与义",
        "content": "浩浩白云溪一色，冥冥青竹鸟三呼。\n只今那得王摩诘，画我凭栏觅句图。",
        "dynasty": "宋",
        "collection_info": null
    },
    {
        "title": "题崇山",
        "author": "陈与义",
        "content": "短蓬如凫鹥，载我万斛愁。\n试登山上亭，却望沙际舟。\n世故莽相急，长江去悠悠。\n西南浸山影，晦明分中流。\n荡摇宝鑑面，翠髻千螺浮。\n去程虽云阻，兹地固堪留。\n客路惜胜日，临风搔白头。\n众色忽已晚，川光抱岩幽。\n三老呼不置，我兴方未收。\n下山事復多，题诗记曾游。",
        "dynasty": "宋",
        "collection_info": null
    },
    {
        "title": "与季申信道自光化復入邓书事  其一",
        "author": "陈与义",
        "content": "孙子白木杖，富子黑油笠。\n我独白竹篮，差池復相及。\n夕阳桥边画，岸帻归云急。\n勿语城中人，从渠慎出入。",
        "dynasty": "宋",
        "collection_info": null
    },
    {
        "title": "与季申信道自光化復入邓书事  其二",
        "author": "陈与义",
        "content": "卖舟作归计，竹篮稳如舟。\n雾收青皋湿，行路当春游。\n老马不自知，意欲踏九州。\n依然还故枥，寂寞壮心休。",
        "dynasty": "宋",
        "collection_info": null
    },
    {
        "title": "与季申信道自光化復入邓书事  其三",
        "author": "陈与义",
        "content": "再来生白髮，重见邓州春。\n依旧城西路，桃花不记人。\n卜居得穷巷，日色满窗新。\n微吟惊市卒，独鹤语城闉。",
        "dynasty": "宋",
        "collection_info": null
    },
    {
        "title": "与季申信道自光化復入邓书事  其四",
        "author": "陈与义",
        "content": "城西望城南，十日九相隔。\n何如三枝杖，共踏江上石。\n门前流水过，春意满渠碧。\n遥知千顷江，如今好颜色。",
        "dynasty": "宋",
        "collection_info": null
    },
    {
        "title": "寄季申",
        "author": "陈与义",
        "content": "雨歇城南泥未干，遥知独立整衣冠。\n旧时邺下刘公干，今日辽东管幼安。\n绿阴展尽身犹远，黄鸟飞来节已阑。\n安得一樽生耳热，暂时相对说悲欢。",
        "dynasty": "宋",
        "collection_info": null
    },
    {
        "title": "题继祖蟠室三首  其一",
        "author": "陈与义",
        "content": "云起炉山久未移，功名不恨十年迟。\n日斜疏竹可窗影，正是幽人睡足时。",
        "dynasty": "宋",
        "collection_info": null
    },
    {
        "title": "题继祖蟠室三首  其二",
        "author": "陈与义",
        "content": "万卷吾今一字无，打包随处野僧如。\n短檠未尽残年债，欲问班生试借书。",
        "dynasty": "宋",
        "collection_info": null
    },
    {
        "title": "题继祖蟠室三首  其三",
        "author": "陈与义",
        "content": "中兴天子要人才，当使生擒颉利来。\n正待吾曹红抹额，不须辛苦学颜回。",
        "dynasty": "宋",
        "collection_info": null
    },
    {
        "title": "述怀",
        "author": "陈与义",
        "content": "闭户生白髮，逍遥步城隅。\n野外晴林满，天末暮云孤。\n水容澹春归，草色带雨濡。\n物态纷如昨，世事再呜呼。\n京洛了在眼，山川一何迂。\n乘槎莽未办，且復小踟蹰。",
        "dynasty": "宋",
        "collection_info": null
    },
    {
        "title": "寄题赵景温筠居轩",
        "author": "陈与义",
        "content": "相逢汉江边，盗起方如云。\n当时苍黄意，亦可无此君。\n俗士固鲜欢，王孙终逸羣。\n清秋不可负，牖壁看修筠。\n碧干立疏雨，丛梢冒斜曛。\n引君着胜地，世事从纷纷。\n何时微月夕，胡床与予分。\n高吟呼天风，夜半笙箫闻。",
        "dynasty": "宋",
        "collection_info": null
    },
    {
        "title": "重阳",
        "author": "陈与义",
        "content": "去岁重阳已百忧，今年依旧叹羁游。\n篱底菊花唯解笑，镜中头髮不禁秋。\n凉风又落宫南木，老雁孤鸣汉北州。\n如许行年那可记，谩排诗句写新愁。",
        "dynasty": "宋",
        "collection_info": null
    },
    {
        "title": "有感再赋",
        "author": "陈与义",
        "content": "忆昔甲辰重九日，天恩曾与宴城东。\n龙沙此日西风冷，谁折黄花寿两宫。",
        "dynasty": "宋",
        "collection_info": null
    },
    {
        "title": "感事",
        "author": "陈与义",
        "content": "丧乱那堪说，干戈竟未休。\n公卿危左衽，江汉故东流。\n风断黄龙府，云移白鹭洲。\n云何舒国步，持底副君忧。\n世事非难料，吾生本自浮。\n菊花纷四野，作意为谁秋。",
        "dynasty": "宋",
        "collection_info": null
    },
    {
        "title": "送客出城西",
        "author": "陈与义",
        "content": "邓州谁亦解丹青，画我羸骖晚出城。\n残年政尔供愁了，末路那堪送客行。\n寒日满川分众色，暮林无叶寄秋声。\n垂鞭归去重回首，意落西南计未成。",
        "dynasty": "宋",
        "collection_info": null
    },
    {
        "title": "得席大光书因以诗迓之",
        "author": "陈与义",
        "content": "十月高风客子悲，故人书到暂开眉。\n也知廊庙当推毂，无奈江山好赋诗。\n万事莫论兵动后，一杯当及菊残时。\n喜心翻倒相迎地，不怕荒林十里陂。",
        "dynasty": "宋",
        "collection_info": null
    },
    {
        "title": "送大光赴石城",
        "author": "陈与义",
        "content": "石城高嵽嵲，城下是江波。\n莫愁织绮地，年来战马过。\n秀眉使君医国手，却把江头无事酒。\n山川勃鬰不平处，浇以三杯一搔首。\n半江楼影白逶迤，想见春流二月时。\n待予去扫仲宣赋，走马还朝亦未迟。",
        "dynasty": "宋",
        "collection_info": null
    },
    {
        "title": "梦中送僧觉而忘第三联戏足之",
        "author": "陈与义",
        "content": "两鸿同一天，羽翼不相及。\n偶然一识面，别意已超忽。\n去程秋光好，万里无断绝。\n虽无仁人言，赠子以明月。",
        "dynasty": "宋",
        "collection_info": null
    },
    {
        "title": "无题",
        "author": "陈与义",
        "content": "六经在天如日月，万事随时更故新。\n江南丞相浮云坏，洛下先生宰木春。\n孟喜何妨改师法，京房底处有门人。\n旧喜读书今懒读，焚香阅世了闲身。",
        "dynasty": "宋",
        "collection_info": null
    },
    {
        "title": "正月十二日自房州城遇虏至奔入南山十五日抵回谷张家",
        "author": "陈与义",
        "content": "久谓事当尔，岂意身及之。\n避虏连三年，行半天四维。\n我非洛豪士，不畏穷谷饥。\n但恨平生意，轻了少陵诗。\n今年奔房州，铁马背后驰。\n造物亦恶剧，脱命真毫釐。\n南山四程云，布袜傲险巇。\n篱间老炙背，无意管安危。\n知我是朝士，亦復颦其眉。\n呼酒软客脚，菜本濯玉肌。\n穷途士易德，欢喜不復辞。\n向来贪读书，闭户生白髭。\n岂知九州内，有山如此奇。\n自宽实不情，老人亦解颐。\n投宿恍世外，青灯耿茅茨。\n夜半不能眼，涧水鸣声悲。",
        "dynasty": "宋",
        "collection_info": null
    },
    {
        "title": "正月十六日夜二绝  其一",
        "author": "陈与义",
        "content": "正月十六夜，竹篱田父家。\n明月照树影，满山如龙蛇。",
        "dynasty": "宋",
        "collection_info": null
    },
    {
        "title": "正月十六日夜二绝  其二",
        "author": "陈与义",
        "content": "二更风薄竹，悲吟连夜分。\n村西递余韵，应胜此间闻。",
        "dynasty": "宋",
        "collection_info": null
    },
    {
        "title": "坐涧边石上",
        "author": "陈与义",
        "content": "三面青山围竹篱，人间无路访安危。\n扶筇共坐槎牙石，涧水悲鸣无歇时。",
        "dynasty": "宋",
        "collection_info": null
    },
    {
        "title": "十七日夜咏月",
        "author": "陈与义",
        "content": "月轮隐东峯，奇彩在南岭。\n北崖草木多，苍茫映光景。\n玉盘忽微露，银浪泻千顷。\n岩谷散陆离，万象杂形影。\n不辞三更露，冒此白髮顶。\n老筇无前游，危处有新警。\n涧光如翻鹤，变态发遥境。\n回首房州城，山中夜何永。",
        "dynasty": "宋",
        "collection_info": null
    },
    {
        "title": "独立",
        "author": "陈与义",
        "content": "篱门一徙倚，今夜天星繁。\n独立人世外，唯闻涧水喧。\n丛薄凝露气，羣峯带春昏。\n偷生亦聊尔，难与众人言。",
        "dynasty": "宋",
        "collection_info": null
    },
    {
        "title": "采菖蒲",
        "author": "陈与义",
        "content": "闲行涧底采菖蒲，千岁龙蛇抱石𦡱。\n明朝却觅房州路，飞下山颠不要扶。",
        "dynasty": "宋",
        "collection_info": null
    },
    {
        "title": "与信道游涧边",
        "author": "陈与义",
        "content": "斜阳照乱石，颠崖下双筇。\n试从绝壑底，仰视最奇峯。\n迴碕发涧怒，高霭生树容。\n半岩菖蒲根，翠葆森伏龙。\n岂无避世士，于此傥相逢。\n客心忽悄怆，归路迷行踪。",
        "dynasty": "宋",
        "collection_info": null
    },
    {
        "title": "咏西岭梅花",
        "author": "陈与义",
        "content": "雨后众崖碧，白处纷寒梅。\n遥遥迎客意，欲下山坡来。\n穷村受春晚，邂逅今日开。\n绛领承玉面，临风一低回。\n折归无可赠，孤赏心悠哉。",
        "dynasty": "宋",
        "collection_info": null
    },
    {
        "title": "游南嶂同孙信道",
        "author": "陈与义",
        "content": "遥瞻南嶂深復深，双崖与天藏太阴。\n青鞋济胜不能懒，踏破积雪穷崎嵚。\n空中朽树抱孤篠，无窍苍壁生横林。\n孤禽三叫危石裂，欲返未返神萧森。\n磴迴忽然何处所，当面烟如翠蛟舞。\n石门泄风无昼夜，古木截道藏雷雨。\n丹丘赤城去几许，下视人间足尘土。\n放身天地不自知，导以龙蛇翼熊虎。\n山中异事记今晨，杖藜得道孙与陈。",
        "dynasty": "宋",
        "collection_info": null
    },
    {
        "title": "游东岩",
        "author": "陈与义",
        "content": "散策东岩路，梦中曾记经。\n斜晖射残雪，岩谷遍晶荧。\n鸦鸣山寂寂，意迥川冥冥。\n乘兴欲穷讨，会心还少停。\n新晴远村白，薄暮群峯青。\n危途通仙境，胜日行画屏。\n岂独凈一念，将期朝百灵。\n不同南涧咏，悲慨满中扃。",
        "dynasty": "宋",
        "collection_info": null
    },
    {
        "title": "晚望信道立竹林边",
        "author": "陈与义",
        "content": "修竹林边烟过迟，幅巾藜杖立疏篱。\n恨无顾陆同携手，写取孙郎觅句诗。",
        "dynasty": "宋",
        "collection_info": null
    },
    {
        "title": "雨晴徐步",
        "author": "陈与义",
        "content": "百年几晴朝，徐步山径湿。\n忽悟春已深，鸣禽飞相及。\n雪消众绿凈，雾罢群峯立。\n涧边千嵁岩，今日何復集。",
        "dynasty": "宋",
        "collection_info": null
    },
    {
        "title": "同信道晚登古原",
        "author": "陈与义",
        "content": "幽怀忽牢落，起望登古原。\n微吹度修竹，半林白翻翻。\n日暮纷物态，山空销客魂。\n惜无一樽酒，与子醉中言。",
        "dynasty": "宋",
        "collection_info": null
    },
    {
        "title": "岸帻",
        "author": "陈与义",
        "content": "岸帻立清晓，山头生薄阴。\n乱云交翠壁，细雨湿青林。\n时改客心动，鸟鸣春意深。\n穷乡百不理，时得一闲吟。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "云起谷全暗，雨时山復明。\n青春望中色，白涧晚来声。\n远树鸟群集，高原人独耕。\n老夫逃世日，坚坐听阴晴。",
        "dynasty": "宋",
        "collection_info": null
    },
    {
        "title": "醉中至西径梅花下已盛开",
        "author": "陈与义",
        "content": "梅花乱发雨晴时，褪尽红绡见玉肌。\n醉中忘却头边雪，横插繁枝归竹篱。",
        "dynasty": "宋",
        "collection_info": null
    },
    {
        "title": "出山二首  其一",
        "author": "陈与义",
        "content": "阴岩不知晴，路转见朝日。\n独行修竹尽，石崖千丈碧。",
        "dynasty": "宋",
        "collection_info": null
    },
    {
        "title": "出山二首  其二",
        "author": "陈与义",
        "content": "山空樵斧响，隔岭有人家。\n日落潭照树，川明风动花。",
        "dynasty": "宋",
        "collection_info": null
    },
    {
        "title": "入山二首  其一",
        "author": "陈与义",
        "content": "出山復入山，路随溪水转。\n东风不惜花，一暮都开遍。",
        "dynasty": "宋",
        "collection_info": null
    },
    {
        "title": "入山二首  其二",
        "author": "陈与义",
        "content": "都迷去时景，策杖烟漫漫。\n微雨洗春色，诸峯生晚寒。",
        "dynasty": "宋",
        "collection_info": null
    },
    {
        "title": "寒食",
        "author": "陈与义",
        "content": "竹篱寒食节，微雨澹春意。\n喧譁少所便，寂寞今有味。\n空山花动摇，乱石水经纬。\n倚杖忽已晚，人生本何冀。",
        "dynasty": "宋",
        "collection_info": null
    },
    {
        "title": "清明",
        "author": "陈与义",
        "content": "雨晴闲步涧边沙，行入荒林闻乱鸦。\n寒食清明惊客意，暖风迟日醉梨花。\n书生投老王官谷，壮士偷生漂母家。\n不用秋韆与蹴游，只将诗句答年华。",
        "dynasty": "宋",
        "collection_info": null
    },
    {
        "title": "与夏致宏孙信道张巨山同集涧边以散髮岩岫为韵赋四小诗  其一",
        "author": "陈与义",
        "content": "哦诗谷虚响，散髮下岩半。\n披丛涧影摇，集鸟纷然散。",
        "dynasty": "宋",
        "collection_info": null
    },
    {
        "title": "与夏致宏孙信道张巨山同集涧边以散髮岩岫为韵赋四小诗  其二",
        "author": "陈与义",
        "content": "乱石披浅流，水纹如绀髮。\n驰晖忽西没，林光相映发。",
        "dynasty": "宋",
        "collection_info": null
    },
    {
        "title": "与夏致宏孙信道张巨山同集涧边以散髮岩岫为韵赋四小诗  其三",
        "author": "陈与义",
        "content": "举头山围天，濯足树映潭。\n山中记今日，四士集空岩。",
        "dynasty": "宋",
        "collection_info": null
    },
    {
        "title": "与夏致宏孙信道张巨山同集涧边以散髮岩岫为韵赋四小诗  其四",
        "author": "陈与义",
        "content": "张子卧石榻，夏子理泉窦。\n孙子独不言，搘颐数烟岫。",
        "dynasty": "宋",
        "collection_info": null
    },
    {
        "title": "出山宿向翁家",
        "author": "陈与义",
        "content": "纸坊山绝顶，直下夕阳斜。\n却看来路处，南北两岩花。\n田翁邀客宿，笑指林下家。\n问我出山意，无乃贵喧譁。",
        "dynasty": "宋",
        "collection_info": null
    },
    {
        "title": "出山道中",
        "author": "陈与义",
        "content": "雨歇澹春晓，云气山腰流。\n高崖落绛叶，恍如人世秋。\n避地时忽忽，出山意悠悠。\n溪急竹阴动，谷虚禽响幽。\n同行得快士，胜处频淹留。\n乘除了身世，未恨落房州。",
        "dynasty": "宋",
        "collection_info": null
    },
    {
        "title": "咏青溪石壁",
        "author": "陈与义",
        "content": "青溪宜晓日，曲处千丈晦。\n天开苍石屏，影落西村外。\n虚无元气立，明灭河汉对。\n人行峥嵘下，鸟急浩荡内。\n向来千万峯，琐细等蓬块。\n老夫倚杖久，三嘆造物大。\n惜哉太史公，意短遗此快。\n更欲访野人，穷探视其背。",
        "dynasty": "宋",
        "collection_info": null
    },
    {
        "title": "闻王道济陷虏",
        "author": "陈与义",
        "content": "海内堂堂友，如今在贼围。\n虚传袁盎脱，不见华元归。\n浮世身难料，危途计易非。\n云孤马息岭，老泪不胜挥。",
        "dynasty": "宋",
        "collection_info": null
    },
    {
        "title": "均阳官舍有安榴数株着花绝稀更增妍丽",
        "author": "陈与义",
        "content": "庭际安榴树，花稀更可怜。\n青旌拥绛节，伴我作神仙。\n迟日耿不暮，微阴眩弥鲜。\n一樽兼百虑，心赏竟悠然。",
        "dynasty": "宋",
        "collection_info": null
    },
    {
        "title": "和王东卿绝句四首  其一",
        "author": "陈与义",
        "content": "少年走马洛阳城，今作江边瓶锡僧。\n说与虎头须画我，三更月裏影崚嶒。",
        "dynasty": "宋",
        "collection_info": null
    },
    {
        "title": "和王东卿绝句四首  其二",
        "author": "陈与义",
        "content": "来日安榴花尚稀，压墙丹实已垂垂。\n何时着我扁舟尾，满袖西风信所之。",
        "dynasty": "宋",
        "collection_info": null
    },
    {
        "title": "和王东卿绝句四首  其三",
        "author": "陈与义",
        "content": "只今当代功名手，不数平生粥饭僧。\n独立江风吹短髮，暮云千里倚崚嶒。",
        "dynasty": "宋",
        "collection_info": null
    },
    {
        "title": "和王东卿绝句四首  其四",
        "author": "陈与义",
        "content": "平生不得吟诗力，空使秋霜入鬓垂。\n太岳峯前满尊月，为君聊復一中之。",
        "dynasty": "宋",
        "collection_info": null
    },
    {
        "title": "观江涨",
        "author": "陈与义",
        "content": "涨江临眺足消忧，倚杖江边地欲浮。\n迭浪併翻孤日去，两津横卷半天流。\n鼋鼍杂怒争新穴，鸥鹭惊飞失故洲。\n可为一官妨快意，眼中唯觉欠扁舟。",
        "dynasty": "宋",
        "collection_info": null
    },
    {
        "title": "同左通老用陶潜还旧居韵",
        "author": "陈与义",
        "content": "故园非无路，今已不念归。\n秋入汉水白，叶脱行人悲。\n东西与南北，欲往还觉非。\n勿云去年事，兵火偶脱遗。\n可怜竛竮影，残岁聊相依。\n天涯一尊酒，细酌君勿催。\n持觞望江山，路永悲身衰。\n百感醉中起，清泪对君挥。",
        "dynasty": "宋",
        "collection_info": null
    },
    {
        "title": "同通老用渊明独酌韵",
        "author": "陈与义",
        "content": "纷纷吏民散，遗我以兀然。\n悄悄今夕意，鸟影驰隙间。\n向来房州谷，采药危得仙。\n忽驾太守车，出处宁非天。\n何妨暂阅世，谋行要当先。\n西斋一壶酒，微雨新秋还。\n蛛网闪明晦，叶声饯岁年。\n呼儿具纸笔，录我醉中言。",
        "dynasty": "宋",
        "collection_info": null
    },
    {
        "title": "欲离均阳而雨不止书八句寄何子应",
        "author": "陈与义",
        "content": "江城八月枫叶凋，城头哦诗江动摇。\n秋雨留人意恋恋，水风泛树声萧萧。\n纶巾老子无远策，长作东西南北客。\n不如何逊在扬州，坐待梅花映粧额。",
        "dynasty": "宋",
        "collection_info": null
    },
    {
        "title": "均阳舟中夜赋",
        "author": "陈与义",
        "content": "游子不能寐，船头语轻波。\n开窗望两津，烟树何其多。\n晴江涵万象，夜半光荡摩。\n客愁弥世路，秋气入天河。\n汝洛尘未销，几人不负戈。\n长吟宇宙内，激烈悲蹉跎。",
        "dynasty": "宋",
        "collection_info": null
    },
    {
        "title": "舟次高舍书事",
        "author": "陈与义",
        "content": "涨水东流满眼黄，泊舟高舍更情伤。\n一川木叶明秋序，两岸人家共夕阳。\n乱后江山元历历，世间歧路极茫茫。\n遥指长沙非谪去，古今出处两凄凉。",
        "dynasty": "宋",
        "collection_info": null
    },
    {
        "title": "石城夜赋",
        "author": "陈与义",
        "content": "初月光满江，断处知急流。\n沉沉石城夜，漠漠西汉秋。\n为客寐常晚，临风意难收。\n三更柁楼底，身世入搔头。",
        "dynasty": "宋",
        "collection_info": null
    },
    {
        "title": "登岳阳楼  其一",
        "author": "陈与义",
        "content": "洞庭之东江水西，帘旌不动夕阳迟。\n登临吴蜀横分地，徙倚湖山欲暮时。\n万里来游还望远，三年多难更凭危。\n白头吊古风霜裏，老木沧波无恨悲。",
        "dynasty": "宋",
        "collection_info": null
    },
    {
        "title": "登岳阳楼  其二",
        "author": "陈与义",
        "content": "天入平湖晴不风，夕帆和雁正浮空。\n楼头客子杪秋后，日落君山元气中。\n北望可堪回白首，南游聊得看丹枫。\n翰林物色分留少，诗到巴陵还未工。",
        "dynasty": "宋",
        "collection_info": null
    },
    {
        "title": "巴丘书事",
        "author": "陈与义",
        "content": "三分书裏识巴丘，临老避胡初一游。\n晚木声酣洞庭野，晴天影抱岳阳楼。\n四年风露侵游子，十月江湖吐乱洲。\n未必上流须鲁萧，腐儒空白九分头。",
        "dynasty": "宋",
        "collection_info": null
    },
    {
        "title": "晚步湖边",
        "author": "陈与义",
        "content": "客间无胜日，世故可暂逃。\n杖藜迎落照，寒彩遍平皋。\n夕湖光景丽，晴鹳声音豪。\n天长蒹葭响，水落城堞高。\n万象各摇动，慰此老不遭。\n楚纍经行地，处处余离骚。\n幸无大夫责，得伴诸子遨。\n终然动怀抱，白髮风中搔。",
        "dynasty": "宋",
        "collection_info": null
    },
    {
        "title": "再登岳阳楼感慨赋诗",
        "author": "陈与义",
        "content": "岳阳壮观天下传，楼阴背日堤绵绵。\n草木相连南服内，江湖异态栏干前。\n干坤万事集双鬓，臣子一谪今五年。\n欲题文字弔古昔，风壮浪涌心茫然。",
        "dynasty": "宋",
        "collection_info": null
    },
    {
        "title": "里翁行",
        "author": "陈与义",
        "content": "里翁无人支缓急，天雨墙坏百忧集。\n卖衣雇人筑得墙，不虑偷儿披户入。\n夜寒干陬不经过，偷儿若来知奈何。\n君不见巴丘古城如培塿，鲁肃当年万人守。",
        "dynasty": "宋",
        "collection_info": null
    },
    {
        "title": "居夷行",
        "author": "陈与义",
        "content": "遭乱始知承平乐，居夷更觉中原好。\n巴陵十月江不平，万里北风吹客倒。\n洞庭叶稀秋声歇，黄帝乐罢川杲杲。\n君山偃蹇横岁暮，天映湖南白如扫。\n人世多违壮士悲，干戈未定书生老。\n扬州云气鬰不动，白首频回费私祷。\n后胜误齐已莫追，范蠡图越当若为。\n皇天岂无悔祸意，君子慎惜经纶时。\n愿闻羣公张王室，臣也安眠送余日。",
        "dynasty": "宋",
        "collection_info": null
    },
    {
        "title": "又登岳阳楼",
        "author": "陈与义",
        "content": "岳阳楼前丹叶飞，栏干留我不须归。\n洞庭镜面平千里，却要君山相发挥。",
        "dynasty": "宋",
        "collection_info": null
    },
    {
        "title": "除夜二首  其一",
        "author": "陈与义",
        "content": "城中爆竹已残更，朔吹翻江意未平。\n多事鬓毛随节换，尽情灯火向人明。\n比量旧岁聊堪喜，流转殊方又可惊。\n明日岳阳楼上去，岛烟湖雾看春生。",
        "dynasty": "宋",
        "collection_info": null
    },
    {
        "title": "除夜二首  其二",
        "author": "陈与义",
        "content": "万里江湖憔悴身，冬冬街鼓不饶人。\n只愁一夜梅花老，看到天明付与春。",
        "dynasty": "宋",
        "collection_info": null
    },
    {
        "title": "火后问舍至城南有感",
        "author": "陈与义",
        "content": "魂伤瓦砾旧曾游，尚想奔烟万马遒。\n遂替胡儿作正月，绝知回禄相巴丘。\n书生性命惊频试，客子茅茨费屡谋。\n唯有君山故窈窕，一眉晴绿向人浮。",
        "dynasty": "宋",
        "collection_info": null
    },
    {
        "title": "晓登燕公楼",
        "author": "陈与义",
        "content": "栏干纳清晓，拄杖追黄鹄。\n燕公不相待，使我立于独。\n雾收天落川，日动春浮木。\n举手谢时人，微风吹野服。",
        "dynasty": "宋",
        "collection_info": null
    },
    {
        "title": "火后借居君子亭书事四绝呈粹翁  其一",
        "author": "陈与义",
        "content": "天公恶剧逐番新，赖是今年有主人。\n君子亭中眠白昼，燕公楼上眺青春。",
        "dynasty": "宋",
        "collection_info": null
    },
    {
        "title": "火后借居君子亭书事四绝呈粹翁  其二",
        "author": "陈与义",
        "content": "祝融回禄意佳哉，挽我梅花树下来。\n一夜东风不知惜，月明满树十分开。",
        "dynasty": "宋",
        "collection_info": null
    },
    {
        "title": "火后借居君子亭书事四绝呈粹翁  其三",
        "author": "陈与义",
        "content": "斫竹和梢编作篱，微风如在竹林时。\n无人来访庞居士，晚日疏阴光陆离。",
        "dynasty": "宋",
        "collection_info": null
    },
    {
        "title": "火后借居君子亭书事四绝呈粹翁  其四",
        "author": "陈与义",
        "content": "入山从此不须深，君子亭中人不寻。\n青竹短篱围昼静，梅花两树照春阴。",
        "dynasty": "宋",
        "collection_info": null
    },
    {
        "title": "再赋  其一",
        "author": "陈与义",
        "content": "西园芳气雨余新，唤起亭中入定人。\n为报使君多酿酒，梅花落尽不关春。",
        "dynasty": "宋",
        "collection_info": null
    },
    {
        "title": "再赋  其二",
        "author": "陈与义",
        "content": "扬州云气鬰佳哉，百虑方横吉语来。\n却看诗书安隐在，竹篱阴裏得时开。",
        "dynasty": "宋",
        "collection_info": null
    },
    {
        "title": "再赋  其三",
        "author": "陈与义",
        "content": "危楼只隔一重篱，谁见扶筇独上时。\n如许江山懒搜句，燕公应笑我支篱。",
        "dynasty": "宋",
        "collection_info": null
    },
    {
        "title": "再赋  其四",
        "author": "陈与义",
        "content": "欲识道人门径深，水仙多处试来寻。\n青裳素面天应惜，乞与西园十日阴。",
        "dynasty": "宋",
        "collection_info": null
    },
    {
        "title": "二十一日风甚明日梅花无在者独红萼留枝间甚可爱也",
        "author": "陈与义",
        "content": "昨日梅花犹可攀，今朝残萼便斓班。\n群仙已御东风去，总脱绛袂留林间。",
        "dynasty": "宋",
        "collection_info": null
    },
    {
        "title": "咏水仙花五韵",
        "author": "陈与义",
        "content": "仙人缃色裘，缟衣以裼之。\n青帨纷委地，独立东风时。\n吹香洞庭暖，弄影清昼迟。\n寂寂篱落阴，亭亭与予期。\n谁知园中客，能赋会真诗。",
        "dynasty": "宋",
        "collection_info": null
    },
    {
        "title": "望燕公楼下李花",
        "author": "陈与义",
        "content": "燕公楼下繁华树，一日遥看一百回。\n羽盖梦余当昼立，缟衣风急过墙来。\n洛阳路不容春到，南国花应为客开。\n今日岂堪簪短髮，感时伤旧意难裁。",
        "dynasty": "宋",
        "collection_info": null
    },
    {
        "title": "陪粹翁举酒于君子亭下海棠方开",
        "author": "陈与义",
        "content": "世故驱人殊未央，聊从地主借绳床。\n春风浩浩吹游子，暮雨霏霏湿海棠。\n去国衣冠无态度，隔帘花叶有辉光。\n使君礼数能宽否，酒味撩人我欲狂。",
        "dynasty": "宋",
        "collection_info": null
    },
    {
        "title": "春夜感怀寄席大光",
        "author": "陈与义",
        "content": "管宁白帽且蹁跹，孤鹤归期难计年。\n倚杖东南观北变，伤心云雾隔三川。\n江湖气动春还冷，鸿雁声迴人不眠。\n苦忆西州老太守，何时相伴一灯前。",
        "dynasty": "宋",
        "collection_info": null
    },
    {
        "title": "夜赋寄友",
        "author": "陈与义",
        "content": "卖药韩康伯，谈经管幼安。\n向来甘寂寞，不是为艰难。\n微月扶疏树，空园浩荡寒。\n细题今夕景，持与故人看。",
        "dynasty": "宋",
        "collection_info": null
    },
    {
        "title": "阴风",
        "author": "陈与义",
        "content": "阴风三日吹南极，二月巴陵寒裂石。\n长林巨木受轩轾，洞庭倒流潇湘黑。\n君不见古庐竹扉声策策，中有竛竮落南客。\n曾经破胆向炎官，敢不修容待风伯。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "霏霏三日雨，蔼蔼一园青。\n雾泽含元气，风花过洞庭。\n地偏寒浩荡，春半客竛竮。\n多少人间事，天涯醉又醒。",
        "dynasty": "宋",
        "collection_info": null
    },
    {
        "title": "春寒",
        "author": "陈与义",
        "content": "二月巴陵日日风，春寒未了怯园公。\n海棠不惜臙脂色，独立蒙蒙细雨中。",
        "dynasty": "宋",
        "collection_info": null
    },
    {
        "title": "次韵傅子文绝句",
        "author": "陈与义",
        "content": "风雨门前十日泥，荒街相伴只筇枝。\n从今老子都无事，落尽园花不赋诗。",
        "dynasty": "宋",
        "collection_info": null
    },
    {
        "title": "周尹潜雪中过门不我顾遂登西楼作诗见寄次韵谢之三首  其一",
        "author": "陈与义",
        "content": "晓窗飞雪惬幽听，起觅新诗自启扃。\n不觉高轩墙外过，贪看万鹤舞中庭。",
        "dynasty": "宋",
        "collection_info": null
    },
    {
        "title": "周尹潜雪中过门不我顾遂登西楼作诗见寄次韵谢之三首  其二",
        "author": "陈与义",
        "content": "堪笑臞仙也耐寒，飞花端合上楼看。\n深知壮观增诗律，洗尽元和到建安。",
        "dynasty": "宋",
        "collection_info": null
    },
    {
        "title": "周尹潜雪中过门不我顾遂登西楼作诗见寄次韵谢之三首  其三",
        "author": "陈与义",
        "content": "敲门俗子令我病，面有三寸康衢埃。\n风饕雪虐君驰去，蓬户那无酒一杯。",
        "dynasty": "宋",
        "collection_info": null
    },
    {
        "title": "城上晚思",
        "author": "陈与义",
        "content": "独凭危堞望苍梧，落日君山如画图。\n无数柳花飞满岸，晚风吹过洞庭湖。",
        "dynasty": "宋",
        "collection_info": null
    },
    {
        "title": "雨中对酒庭下海棠经雨不谢",
        "author": "陈与义",
        "content": "巴陵二月客添衣，草草杯觞恨醉迟。\n燕子不禁连夜雨，海棠犹待老夫诗。\n天翻地覆伤春色，齿豁头童祝圣时。\n白竹篱前湖海阔，茫茫身世两堪悲。",
        "dynasty": "宋",
        "collection_info": null
    },
    {
        "title": "寻诗两绝句  其一",
        "author": "陈与义",
        "content": "楚酒困人三日醉，园花经雨百般红。\n无人画出陈居士，亭角寻诗满袖风。",
        "dynasty": "宋",
        "collection_info": null
    },
    {
        "title": "寻诗两绝句  其二",
        "author": "陈与义",
        "content": "爱把山瓢莫笑侬，愁时引睡有奇功。\n醒来推户寻诗去，乔木峥嵘明月中。",
        "dynasty": "宋",
        "collection_info": null
    },
    {
        "title": "寒食日游百花亭",
        "author": "陈与义",
        "content": "晴气已復浊，虚馆可淹留。\n微花耿寒食，始觉在他州。\n自闻鼙鼓聒，不恨岁月流。\n乱代有今夕，兹园况堪游。\n云移树阴失，风定川华收。\n曳杖新城下，日暮禽语幽。\n群行意易分，独赏兴难周。\n永啸以自畅，片月生城头。",
        "dynasty": "宋",
        "collection_info": null
    },
    {
        "title": "王应仲欲附张恭甫舟过湖南久不决今日忽闻遂登舟作诗送之并简恭甫",
        "author": "陈与义",
        "content": "我身如孤云，随风堕湖边。\n墙东木阴好，初识避世贤。\n从来有名士，不用无名钱。\n披君三径草，分我一味禅。\n胡为黄鹄举，忽上湖南船。\n竟随文若去，聊伴元礼仙。\n洞庭烟发渚，潇湘雨鸣川。\n三老好看客，天高柁楼前。\n子鱼独留滞，坐送管邴迁。\n作诗相棹讴，寄恨余酸然。",
        "dynasty": "宋",
        "collection_info": null
    },
    {
        "title": "周尹潜以仆有郢州之命作诗见赠有横槊之句次韵谢之",
        "author": "陈与义",
        "content": "一岁忧兵四阅时，偷生不恨隙驹驰。\n如何南纪持竿手，却把西州破贼旗。\n傥有青油盛快士，何妨画戟入新诗。\n因君调我还增气，男子平生政要奇。",
        "dynasty": "宋",
        "collection_info": null
    },
    {
        "title": "次韵尹潜感怀",
        "author": "陈与义",
        "content": "胡儿又看绕淮春，嘆息犹为国有人。\n可使翠华周宇县，谁持白羽静风尘。\n五年天地无穷事，万里江湖见在身。\n共说金陵龙虎气，放臣迷路感烟津。",
        "dynasty": "宋",
        "collection_info": null
    },
    {
        "title": "五月二日避贵寇入洞庭湖绝句",
        "author": "陈与义",
        "content": "鼓发嘉鱼千面雷，乱帆和雨向湖开。\n何妨南北东西客，一听湘妃瑶瑟来。",
        "dynasty": "宋",
        "collection_info": null
    },
    {
        "title": "过君山不获登览",
        "author": "陈与义",
        "content": "我梦君山好，万里来南州。\n青眉横玉镜，色照城中楼。\n胜日空倚眺，经年未成游。\n今朝过山下，贼急不敢留。\n嵌空浪吞吐，荟蔚风飕飗。\n龙吟杂虎啸，九夏含三秋。\n了与遥赏异，况乃行岩幽。\n蚍蜉何当扫，延伫回我舟。\n掷去九节筇，褰裳走林丘。\n会逢湘君降，翠气衣上浮。\n山椒望苍梧，寄恨舒冥搜。",
        "dynasty": "宋",
        "collection_info": null
    },
    {
        "title": "细雨",
        "author": "陈与义",
        "content": "避寇烦三老，那知是胜游。\n平湖受细雨，远岸送轻舟。\n天地悲深阻，山川慰久留。\n参差发邻舫，未觉壮心休。",
        "dynasty": "宋",
        "collection_info": null
    },
    {
        "title": "泊宋田遇厉风作",
        "author": "陈与义",
        "content": "逐队避狂寇，湖中可盘嬉。\n泊舟宋田港，俯仰看云移。\n造物犹不借，颠风忽横吹。\n洞庭何其大，浪挟雷车驰。\n可怜岸上竹，翻倒不自持。\n老夫元耐事，淹速本无期。\n会有天风定，见汝亭亭时。\n五月念貂裘，竟生薄暮悲。\n萧萧不自畅，耿耿独题诗。",
        "dynasty": "宋",
        "collection_info": null
    },
    {
        "title": "二十二日自北沙移舟作是日闻贼革面",
        "author": "陈与义",
        "content": "宛宛转湖滩，遥遥隔城邑。\n是时雨初霁，众绿带余湿。\n晓泽澹不波，菰浦觉风入。\n我生莽未定，世故纷相袭。\n腼然贺兰面，安视一坐泣。\n岂知虎与狼，义感功反集。\n尧俗可尽封，呜呼吾何及。\n气苏巨浸内，未恨乏供给。\n日历会有穷，吾行岂须急。\n近树背人去，远树久凝立。\n聊以忧世心，寄兹忘怏悒。",
        "dynasty": "宋",
        "collection_info": null
    },
    {
        "title": "赠傅子文",
        "author": "陈与义",
        "content": "渔子牧儿谈笑新，先生胜日步湖滣。\n沙边忽见长身士，头上仍欹折角巾。\n豺虎不能宽远俗，山川终要识诗人。\n芦丛如画斜阳裏，拄杖相寻无杂宾。",
        "dynasty": "宋",
        "collection_info": null
    },
    {
        "title": "晚晴野望",
        "author": "陈与义",
        "content": "洞庭微雨后，凉气入纶巾。\n水底归云乱，芦藂返照新。\n遥汀横薄暮，独鸟度长津。\n兵甲无归日，江湖送老身。\n悠悠只倚杖，悄悄自伤神。\n天意苍茫裏，村醪亦醉人。",
        "dynasty": "宋",
        "collection_info": null
    },
    {
        "title": "雨中",
        "author": "陈与义",
        "content": "雨打船蓬声百般，白头当夏不禁寒。\n五湖七泽经行遍，终忆吾乡八节滩。",
        "dynasty": "宋",
        "collection_info": null
    },
    {
        "title": "舟抵华容县",
        "author": "陈与义",
        "content": "篙舟入华容，白水绕城堞。\n夹津列茂树，倒影青相接。\n远色分村坞，微凉动芦叶。\n天地困腐儒，江湖託孤檝。",
        "dynasty": "宋",
        "collection_info": null
    },
    {
        "title": "夜赋",
        "author": "陈与义",
        "content": "泊舟华容县，湖水终夜明。\n凄然不能寐，左右菰蒲声。\n穷途事多违，胜处亦心惊。\n三更萤火闹，万里天河横。\n阿瞒狼狈地，山泽空峥嵘。\n强弱与兴衰，今古莽难评。\n腐儒忧平世，况復值甲兵。\n终然无寸策，白髮满头生。",
        "dynasty": "宋",
        "collection_info": null
    },
    {
        "title": "月夜",
        "author": "陈与义",
        "content": "独立夜轇轕，芦声泛遥津。\n月下风起波，莽莽白龙鳞。\n阴彩凝草木，暑气森星辰。\n天地尘未消，江湖气聊伸。\n人生几今夕，乱代偶此身。\n胡为不少乐，况乃迹易陈。\n三更大鱼舞，悄怆惊心神。\n永怀骑鲸士，发兴烟中新。",
        "dynasty": "宋",
        "collection_info": null
    },
    {
        "title": "晚晴",
        "author": "陈与义",
        "content": "幽卧不知晴，樯梢见斜日。\n披衣起四望，天际山争出。\n光辉渚蒲凈，意气沙鸥逸。\n避盗半九围，两脚不遗力。\n川陵各异态，艰险常一律。\n胡为作弧矢，前圣意莫诘。\n岂知百代后，反使姦宄密。\n腐儒徒嘆嗟，救弊知无术。\n人生如归云，空行杂徐疾。\n薄暮俱到山，各不见踪迹。\n念此百年内，可復受忧戚。\n林木方翳然，放怀陶兹夕。",
        "dynasty": "宋",
        "collection_info": null
    },
    {
        "title": "寥落",
        "author": "陈与义",
        "content": "寥落洞庭野，微风泛客裾。\n袁宏咏史罢，孙登清啸余。\n月明流水去，夜静芙蓉舒。\n城郭方多事，野兴一萧疏。",
        "dynasty": "宋",
        "collection_info": null
    },
    {
        "title": "自五月二日避寇转徙湖中復从华容道乌沙还郡七月十六日夜半出小江口宿焉徙倚柁楼书事十二句",
        "author": "陈与义",
        "content": "回环三百里，行尽力都穷。\n巴丘左移右，章华西转东。\n江声摇斗柄，秋色弥葭丛。\n羣木立波上，芙蕖披月中。\n镜湖应足比，剡溪那可同。\n世将非识事，孤啸聊延风。",
        "dynasty": "宋",
        "collection_info": null
    },
    {
        "title": "闰八月十二日过奇父共坐翠窦轩赏木犀花玲珑满枝光气动人念风日不贷此花无五日香矣而王使君未之知作小诗报之",
        "author": "陈与义",
        "content": "清露香浮黄玉枝，使君未到意低迷。\n极知有日交铜虎，可使无情向木犀。",
        "dynasty": "宋",
        "collection_info": null
    },
    {
        "title": "再赋二首呈奇父  其一",
        "author": "陈与义",
        "content": "国香熏坐先生醉，秋叶藏花客子迷。\n驱使晚风同胜地，东轩不用镇帷犀。",
        "dynasty": "宋",
        "collection_info": null
    },
    {
        "title": "再赋二首呈奇父  其二",
        "author": "陈与义",
        "content": "香遍东园花一枝，寻花觅路忽成迷。\n先生莫道心如铁，喜气朝来横角犀。",
        "dynasty": "宋",
        "collection_info": null
    },
    {
        "title": "十三日再赋二首其一以赞使君是日对花赋此韵诗笔落纵横而郡中修水战之具方大阅于燕公楼下也其一自叙所感忆年十五在杭州始识此花皆三丈高木尝赋诗焉  其一",
        "author": "陈与义",
        "content": "我丈风流元佑枝，晴轩雨雹笔端迷。\n从容文武一时了，赋罢木犀观水犀。",
        "dynasty": "宋",
        "collection_info": null
    },
    {
        "title": "十三日再赋二首其一以赞使君是日对花赋此韵诗笔落纵横而郡中修水战之具方大阅于燕公楼下也其一自叙所感忆年十五在杭州始识此花皆三丈高木尝赋诗焉  其二",
        "author": "陈与义",
        "content": "武林曾识最高枝，百感重逢岁月迷。\n向日擘笺须彩凤，如今执楯要文犀。",
        "dynasty": "宋",
        "collection_info": null
    },
    {
        "title": "九月八日登高作重九奇父赋三十韵与义拾余意亦赋十二韵  其一",
        "author": "陈与义",
        "content": "九月风景好，节意满天涯。\n书生尊所闻，登高乱城鸦。\n虽无后乘丽，前驱载黄花。\n两楼压波壮，众泽分夭斜。\n居夷惊有苗，访古悲章华。\n萧条湖海事，胜日一笑譁。\n兴移三里亭，木影杂蛟蛇。",
        "dynasty": "宋",
        "collection_info": null
    },
    {
        "title": "九月八日登高作重九奇父赋三十韵与义拾余意亦赋十二韵  其二",
        "author": "陈与义",
        "content": "二士醉藜杖，两禅风袈裟。\n奇哉古无有，未觉欠孟嘉。\n天公亦喜我，催诗出微霞。\n赋罢迹已陈，忧乐如转车。\n却后五百岁，远俗增雄夸。",
        "dynasty": "宋",
        "collection_info": null
    },
    {
        "title": "两绝句  其一",
        "author": "陈与义",
        "content": "西风吹日弄晴阴，酒罢三巡湖海深。\n岳阳楼上登高节，不负南来万里心。",
        "dynasty": "宋",
        "collection_info": null
    },
    {
        "title": "两绝句  其二",
        "author": "陈与义",
        "content": "二士相随风满巾，两禅同队景弥新。\n但得黄花不牢落，莫嫌惊倒岳州人。",
        "dynasty": "宋",
        "collection_info": null
    },
    {
        "title": "粹翁用奇父韵赋九日与义同赋兼呈奇父",
        "author": "陈与义",
        "content": "安隐轻节序，艰难惜欢娱。\n先生守苜蓿，朝士夸茱萸。\n前年邓州城，风雨倾客居。\n何尝疏麯生，麯生自我疏。\n岂无登高地，送目与云俱。\n门生及儿子，劝我升篮舆。\n出门復入门，戈旆填街衢。\n去年郢州岸，孤檝对坏郛。\n莫招大夫魂，谁揽使君鬚。\n独题怀古句，枯砚生明珠。\n亦復跻荒戍，日暮野踟蹰。\n白衣终不至，眇眇空愁予。\n今年洞庭上，九折余崎岖。\n时凭岳阳楼，山川看萦纡。\n孙兄语蝉连，王丈色敷腴。\n不用踏筵舞，秋风摇菊株。\n乐哉未曾有，是梦其非欤。\n丈夫各堂堂，坐受世故驱。\n会须明年节，醉倒还相扶。\n此花期復对，勿令堕空虚。\n明日风景佳，南翔先一凫。\n可言知机早，政尔因鲈鱼。\n分襟肺肝热，抚事岁月迂。\n归家问瓶锡，生理何必余。\n相期衡山南，追步凌忽区。\n回首望尧云，中原莽榛芜。\n臣岂专爱死，有怀竟不舒。\n老谋与壮事，二者惭俱无。",
        "dynasty": "宋",
        "collection_info": null
    },
    {
        "title": "送王因叔赴试",
        "author": "陈与义",
        "content": "枫落南纪明，秋高洞庭白。\n自是天涯人，更送湖上客。\n人生险易乘除裏，富贵功名从此始。\n不须惜别作酸然，满路新诗付吾子。",
        "dynasty": "宋",
        "collection_info": null
    },
    {
        "title": "己酉九月自巴丘过湖南别粹翁",
        "author": "陈与义",
        "content": "离合不可常，去处两无策。\n眇眇孤飞雁，严霜欺羽翼。\n使君南道主，终岁好看客。\n江湖尊前深，日月梦中疾。\n世事不相贷，秋风撼瓶锡。\n南云本同征，变化知无极。\n四年孤臣泪，万里游子色。\n临别不得言，清愁涨胸臆。",
        "dynasty": "宋",
        "collection_info": null
    },
    {
        "title": "留别康元质教授",
        "author": "陈与义",
        "content": "腐儒身世已百忧，此去行年岂堪记。\n岳阳楼前一杯酒，与子同州復同味。\n洞庭秋气连苍梧，天高地远鱼龙呼。\n莫倚仲宣能作赋，不随文若事征途。",
        "dynasty": "宋",
        "collection_info": null
    },
    {
        "title": "留别天宁永庆干明金銮四老",
        "author": "陈与义",
        "content": "我生能几何，两脚疲世故。\n忽破巴丘梦，还寻邵阳路。\n穷乡得四老，足以慰迟暮。\n胜事远公莲，深心懒残芋。\n本是羣山云，蹔聚当别去。\n那知天风便，不得还相聚。\n凡情我未免，临别吐幽句。\n慎勿过虎溪，晓霜侵杖屦。",
        "dynasty": "宋",
        "collection_info": null
    },
    {
        "title": "别岳州",
        "author": "陈与义",
        "content": "朝食三斗葱，暮饮三斗醋。\n宁受此酸辛，莫行岁晚路。\n丈夫少壮日，忍穷不自恕。\n乘除冀晚泰，乃復逢变故。\n经年岳阳楼，不见宫南树。\n辞巢已万里，两脚未遑住。\n水落君山高，洞庭秋已素。\n浮云易归岫，远客难回顾。\n飘然一瓶锡，未知所挂处。\n寂寞短歌行，萧条远游赋。\n学道始恨晚，为儒孰非腐。\n干坤杳茫茫，三嘆出门去。",
        "dynasty": "宋",
        "collection_info": null
    },
    {
        "title": "奇父先至湘阴书来戒由禄唐路而仆以它故由南阳路来夹道皆松如行青罗步障中先寄奇父",
        "author": "陈与义",
        "content": "云接湘阴百里松，肃肃穆穆湖南风。\n随时忧乐非人世，迎我笙箫起道中。\n竹舆两面天明灭，秋令不到林西东。\n未必禄唐能办此，题诗着画寄兴公。",
        "dynasty": "宋",
        "collection_info": null
    },
    {
        "title": "初识茶花",
        "author": "陈与义",
        "content": "伊轧篮舆不受催，湖南秋色更佳哉。\n青裙玉面初相识，九月茶花满路开。",
        "dynasty": "宋",
        "collection_info": null
    },
    {
        "title": "以玉刚卯为向伯共生朝",
        "author": "陈与义",
        "content": "仲冬吉日，风穆气休。\n我出刚卯，以寿元侯。\n祝融之玉，莫此离方。\n元侯佩之，如玉之刚。\n攘除厉凶，以迪明王。\n南门不键，有室则强。\n三肃元侯，既赠既祷。\n曷以报我，当以刚卯。",
        "dynasty": "宋",
        "collection_info": null
    },
    {
        "title": "别伯共",
        "author": "陈与义",
        "content": "樽酒相逢地，江枫欲尽时。\n犹能十日客，共出数年诗。\n供世无筋力，惊心有别离。\n好为南极柱，深慰旅人悲。",
        "dynasty": "宋",
        "collection_info": null
    },
    {
        "title": "再别",
        "author": "陈与义",
        "content": "多难还分手，江边白髮新。\n公为九州督，我是半途人。\n政尔倾全节，终然却要身。\n平生第温峤，未必下张巡。",
        "dynasty": "宋",
        "collection_info": null
    },
    {
        "title": "别孙信道",
        "author": "陈与义",
        "content": "万里鸥仍去，千年鹤未归。\n极知身有几，不奈世相违。\n岁暮蒹葭响，天长鸿雁微。\n如君那可别，老泪欲霑衣。",
        "dynasty": "宋",
        "collection_info": null
    },
    {
        "title": "游道林岳麓",
        "author": "陈与义",
        "content": "耽耽衡山麓，翠气横古今。\n济胜得短筇，未怕山行深。\n路盘天开阖，风动龙噫吟。\n峯恋惨澹处，照以布地金。\n世尊诸天上，燕坐朝千林。\n向来修何行，不受安危侵。\n道人轻殊胜，来客费幽寻。\n恍然结愿香，独会三生心。\n山中日易晚，坐失羣木阴。\n勿唾此山地，后日重窥临。",
        "dynasty": "宋",
        "collection_info": null
    },
    {
        "title": "江行野宿寄大光",
        "author": "陈与义",
        "content": "樯乌送我入蛮乡，天地无情白髮长。\n万里回头看北斗，三更不寐听鸣榔。\n平生正出元子下，此去还经思旷傍。\n投老相逢难衮衮，共恢诗律撼潇湘。",
        "dynasty": "宋",
        "collection_info": null
    },
    {
        "title": "寄信道",
        "author": "陈与义",
        "content": "衡山未见意如飞，浩荡风帆不可期。\n却忆府中三语掾，空吟江上四愁诗。\n高滩落日光零乱，远岸丛梅雪陆离。\n剩欲平分持寄子，白头才尽只成悲。",
        "dynasty": "宋",
        "collection_info": null
    },
    {
        "title": "适远",
        "author": "陈与义",
        "content": "处处非吾土，年年备虏兵。\n何妨更适远，未免一伤情。\n石岸烟添色，风滩暮有声。\n平生五字律，头白不贪名。",
        "dynasty": "宋",
        "collection_info": null
    },
    {
        "title": "衡岳道中  其一",
        "author": "陈与义",
        "content": "野客元耕崧岳田，得游衡岳亦前缘。\n避兵径度吾岂忍，欲雨还休神所怜。\n世乱不妨松偃蹇，村空更觉水潺湲。\n非无拄杖终伤老，负此名山四十年。",
        "dynasty": "宋",
        "collection_info": null
    },
    {
        "title": "衡岳道中  其二",
        "author": "陈与义",
        "content": "客子山行不觉风，龙吟虎啸满山松。\n纶巾一幅无人识，胜业门前听午钟。",
        "dynasty": "宋",
        "collection_info": null
    },
    {
        "title": "衡岳道中  其三",
        "author": "陈与义",
        "content": "城中望衡山，浮云作飞盖。\n朅来岩谷游，却在浮云外。",
        "dynasty": "宋",
        "collection_info": null
    },
    {
        "title": "衡岳道中  其四",
        "author": "陈与义",
        "content": "危亭见上方，林壑带残阳。\n今日岂无恨，重游却味长。",
        "dynasty": "宋",
        "collection_info": null
    },
    {
        "title": "跋任才仲画两首  其一",
        "author": "陈与义",
        "content": "远游吾不恨，扁舟载幅巾。\n山色暮暮改，林气朝朝新。\n野客初逢句，薄暮欲生春。\n因知子任子，胸怀非世人。",
        "dynasty": "宋",
        "collection_info": null
    },
    {
        "title": "跋任才仲画两首  其二",
        "author": "陈与义",
        "content": "前年与孙子，共作南山客。\n扶疏月下树，偃蹇涧边石。\n赋诗题古藓，三叫风脱帻。\n任子不同游，毫端有畴昔。",
        "dynasty": "宋",
        "collection_info": null
    },
    {
        "title": "跋江都王马",
        "author": "陈与义",
        "content": "天上房星空不动，人间画马亦难逢。\n当年笔下千金鹿，此日窗前八尺龙。",
        "dynasty": "宋",
        "collection_info": null
    },
    {
        "title": "与王子焕席大光同游廖园",
        "author": "陈与义",
        "content": "三枝筇竹兴还新，王丈席兄俱可人。\n侨立司州溪水上，吟诗把酒对青春。",
        "dynasty": "宋",
        "collection_info": null
    },
    {
        "title": "除夜次大光韵大光是夕婚",
        "author": "陈与义",
        "content": "一杯节酒莫留残，坐看新年上鬓端。\n只恐梅花明日老，夜瓶相对不知寒。",
        "dynasty": "宋",
        "collection_info": null
    },
    {
        "title": "除夜不寐饮酒一杯明日示大光",
        "author": "陈与义",
        "content": "万里乡山路不通，年年佳节百忧中。\n催成客睡须春酒，老却梅花是晓风。",
        "dynasty": "宋",
        "collection_info": null
    },
    {
        "title": "元日",
        "author": "陈与义",
        "content": "五年元日只流离，楚俗今年事事非。\n后饮屠苏惊已老，长乘舴艋竟安归。\n携家作客真无策，学道刳心却自违。\n汀草岸花知节序，一身千恨独霑衣。",
        "dynasty": "宋",
        "collection_info": null
    },
    {
        "title": "别大光",
        "author": "陈与义",
        "content": "堂堂一年长，渺渺三秋阔。\n恍然衡山前，相遇各白髮。\n岁穷窗欲霰，人老情难竭。\n君有杯中物，我有肝肺热。\n饮尽不能起，交深忘事拙。\n干坤日多虞，游子屡惊骨。\n衡阳非不遥，雁意犹超忽。\n一生能几回，百计易相夺。\n滔滔江受风，耿耿客孤发。\n他夕怀君子，岩间望明月。",
        "dynasty": "宋",
        "collection_info": null
    },
    {
        "title": "道中",
        "author": "陈与义",
        "content": "雨子收还急，溪流直又斜。\n迢迢傍山路，漠漠满林花。\n破水双鸥影，掀泥百草芽。\n川原有高下，随处着人家。",
        "dynasty": "宋",
        "collection_info": null
    },
    {
        "title": "金潭道中",
        "author": "陈与义",
        "content": "晴路篮舆稳，举头闲望赊。\n前冈春泱漭，后岭雪槎牙。\n海内兵犹壮，村边岁自华。\n客行惊节序，回眼送桃花。",
        "dynasty": "宋",
        "collection_info": null
    },
    {
        "title": "绝句",
        "author": "陈与义",
        "content": "野鸭飞无数，桃花湿满枝。\n竹舆鸣细雨，山客有新诗。",
        "dynasty": "宋",
        "collection_info": null
    },
    {
        "title": "甘棠道中",
        "author": "陈与义",
        "content": "笋舆碍石一悠然，正月微风意已便。\n桃花向来浑不数，山中时见绝堪怜。",
        "dynasty": "宋",
        "collection_info": null
    },
    {
        "title": "将至杉木铺望野人居",
        "author": "陈与义",
        "content": "春风漠漠野人居，若使能诗我不如。\n数株苍桧遮官道，一树桃花映草庐。",
        "dynasty": "宋",
        "collection_info": null
    },
    {
        "title": "晓发杉木",
        "author": "陈与义",
        "content": "古泽春光淡，高林露气清。\n纷纷世上事，寂寂水边行。\n客子凋双鬓，田家自一生。\n有诗还忘记，无酒却思倾。",
        "dynasty": "宋",
        "collection_info": null
    },
    {
        "title": "先寄邢子友",
        "author": "陈与义",
        "content": "作客经年乐有余，邵阳歧路不崎岖。\n山川好处欹纱帽，桃李香中度笋舆。\n欲见旧交惊岁月，剩排幽话说艰虞。\n人间书疏非吾事，一首新诗未可无。",
        "dynasty": "宋",
        "collection_info": null
    },
    {
        "title": "立春日雨",
        "author": "陈与义",
        "content": "衡山县下春日雨，远映青山丝样斜。\n容易江边欺客袂，分明沙际湿年华。\n竹林路隔生新水，古渡船空集乱鸦。\n未暇独忧巾一角，西溪当有续开花。",
        "dynasty": "宋",
        "collection_info": null
    },
    {
        "title": "正月十二日至邵州十三日夜暴雨滂沱",
        "author": "陈与义",
        "content": "邵州正月风气殊，鹑尾之南更山坞。\n昨日已见三月花，今夜还闻五更雨。\n笺与天公一破颜，走避北狄趋南蛮。\n梦到龙门听涧水，觉来檐溜正潺潺。",
        "dynasty": "宋",
        "collection_info": null
    },
    {
        "title": "初至邵阳逢入桂林使作书问其地之安危",
        "author": "陈与义",
        "content": "湖北弥年所，长沙费月余。\n初为邵阳梦，又作桂林书。\n老矣身安用，飘然计本疏。\n管宁辽海上，何得便端居。",
        "dynasty": "宋",
        "collection_info": null
    },
    {
        "title": "舟泛邵江",
        "author": "陈与义",
        "content": "老去作新梦，邵江非旧闻。\n滩前群鹭起，柁尾川华分。\n落花栖客鬓，孤舟遡归云。\n快然心自足，不独避嚣纷。",
        "dynasty": "宋",
        "collection_info": null
    },
    {
        "title": "过孔雀滩赠周静之",
        "author": "陈与义",
        "content": "海内无坚垒，天涯有近亲。\n不辞供笑语，未惯得殷勤。\n舟楫深宜客，溪山各放春。\n高眠过滩浪，已寄百年身。",
        "dynasty": "宋",
        "collection_info": null
    },
    {
        "title": "江行晚兴",
        "author": "陈与义",
        "content": "曾听石楼水，今过邵州滩。\n一笑供舟子，五年经路难。\n云间落日淡，山下东风寒。\n烟岭丛花照，夕湾群鹭盘。\n生身后圣哲，随俗了悲欢。\n淹旅非吾病，悠悠良足叹。",
        "dynasty": "宋",
        "collection_info": null
    },
    {
        "title": "夜抵贞牟",
        "author": "陈与义",
        "content": "野暝犹闻远，川明不恨迟。\n焚山隔岸火，及我繫船时。\n夜半青灯屋，篱前白水陂。\n殷勤谢地主，小筑欲深期。",
        "dynasty": "宋",
        "collection_info": null
    },
    {
        "title": "晚步",
        "author": "陈与义",
        "content": "畎亩意不释，出门聊散忧。\n雨余山欲近，春半水争流。\n众籁夕还作，孤怀行转幽。\n溪西篁竹乱，微径杂归牛。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "云物澹清晓，无风溪自闲。\n柴门对急雨，壮观满空山。\n春发苍茫内，鸟鸣篁竹间。\n儿童笑老子，衣湿不知还。",
        "dynasty": "宋",
        "collection_info": null
    },
    {
        "title": "今夕",
        "author": "陈与义",
        "content": "今夕定何夕，对此山苍然。\n偷生经五载，幽意独已坚。\n微阴拱众木，静夜闻孤泉。\n唯应寂寞事，可以送余年。",
        "dynasty": "宋",
        "collection_info": null
    },
    {
        "title": "暝色",
        "author": "陈与义",
        "content": "残辉度平野，列岫围青春。\n柴门一枝筇，日暮栖心神。\n暝色着川岭，高低鬰轮囷。\n水光忽倒树，山势欲傍人。\n万化元相寻，幽子意自新。\n肃肃夜将久，空明动边垠。\n田鹤吟相应，我独无荒邻。\n短篇不可就，所寄聊一伸。",
        "dynasty": "宋",
        "collection_info": null
    },
    {
        "title": "贞牟书事",
        "author": "陈与义",
        "content": "留侯辟谷年，汉鼎无余功。\n子真策不售，脱迹市门中。\n神仙非异人，由来本英雄。\n抚世独余事，用舍何必同。\n眷此贞牟野，息驾吾其终。\n苍山雨中高，缘草溪上丰。\n仲春水木丽，禽鸣清昼风。\n祸福两合绳，既解一身空。\n荣华信非贵，寂寞亦非穷。",
        "dynasty": "宋",
        "collection_info": null
    },
    {
        "title": "山中",
        "author": "陈与义",
        "content": "当復入州宽作期，人间踏地有安危。\n风流丘壑真吾事，筹策庙堂非所知。\n白水春陂天澹澹，苍峯晴雪锦离离。\n恰逢居士身轻日，正是山中多景时。",
        "dynasty": "宋",
        "collection_info": null
    },
    {
        "title": "入城",
        "author": "陈与义",
        "content": "舴艋泝溪来，款段踏山去。\n入城缘底事，要识崎岖路。\n稻塍白纵横，茅岭青盘互。\n牧儿歌不休，孤客自多惧。\n士行犹运甓，文公亦习步。\n我敢忘艰难，衝烟问荒渡。",
        "dynasty": "宋",
        "collection_info": null
    },
    {
        "title": "谢主人",
        "author": "陈与义",
        "content": "春禽劝我归，主人留我住。\n一笑谢主人，我自归无处。\n拟借溪边三亩春，结茅依树不依邻。\n伐薪政可烦名士，分米何须待故人。",
        "dynasty": "宋",
        "collection_info": null
    },
    {
        "title": "罗江二绝  其一",
        "author": "陈与义",
        "content": "荒村终日水车鸣，陂北陂南共一声。\n洒面风吹作飞雨，老夫诗到此间成。",
        "dynasty": "宋",
        "collection_info": null
    },
    {
        "title": "罗江二绝  其二",
        "author": "陈与义",
        "content": "山翁见客亦欣然，好语重重意不传。\n行过竹篱逢细雨，眼明双鹭立青田。",
        "dynasty": "宋",
        "collection_info": null
    },
    {
        "title": "洛头书事",
        "author": "陈与义",
        "content": "纶巾古鹤氅，日暮槲林间。\n谁使翁迎客，应闻屐响山。\n占年又得熟，劝我不须还。\n村酒困壮士，水风吹醉颜。",
        "dynasty": "宋",
        "collection_info": null
    },
    {
        "title": "三月二十日闻德音寄李德升席大光新有召命皆寓永州",
        "author": "陈与义",
        "content": "尘隔斗牛三月余，德音再与万方初。\n又蒙天地宽今岁，且扫轩窗读我书。\n自古安危关政事，随时忧喜到樵渔。\n零陵併起扶颠手，九庙无归计莫疏。",
        "dynasty": "宋",
        "collection_info": null
    },
    {
        "title": "夏夜",
        "author": "陈与义",
        "content": "远游万事裂，独立数峯青。\n明月照山木，荒村饶夜萤。\n翻翻云渡汉，历历水浮星。\n遥舍灯已尽，幽人门未扃。",
        "dynasty": "宋",
        "collection_info": null
    },
    {
        "title": "题东家壁",
        "author": "陈与义",
        "content": "斜阳步屧过东家，便置清樽不煮茶。\n高柳光阴初罢絮，嫩凫毛羽欲成花。\n群公天上分时栋，闲客江边管物华。\n醉裏吟诗空跌宕，借君素壁落栖鸦。",
        "dynasty": "宋",
        "collection_info": null
    },
    {
        "title": "曳杖",
        "author": "陈与义",
        "content": "柳条一何长，我髮一何短。\n余日会有几，经春卧荒疃。\n曳杖陂西去，悠然寄萧散。\n田垅粲高低，白水一时满。\n农夫暮犹作，愧我读书懒。\n且復弃今兹，前峯青蹇嵼。",
        "dynasty": "宋",
        "collection_info": null
    },
    {
        "title": "雷行雨庚戌岁闻赦作",
        "author": "陈与义",
        "content": "忆昨炎正中不融，元帅仗钺临山东。\n万方嗷嗷叫上帝，黄屋已照睢阳宫。\n呜呼吾君天所立，岂料四载犹服戎。\n禹巡会稽不到海，未省驾舶观民风。\n定知谏诤有张猛，不可危急无高共。\n自古美恶周必復，犬羊汝莫穷妖凶。\n吉语四奏元气通，德音夜发春改容。\n雷雨一日遍天下，父老感泣霑其胸。\n臣少忧国今成翁，欲起荷戟伤疲癃。\n小游太一未移次，大树将军莫振功。\n刘琨祖逖未足雄，晏球一战腥臊空。\n诸君努力光竹素，天子可使尘常蒙。\n君不见夷门山头虎復龙，向来佳气元葱葱。",
        "dynasty": "宋",
        "collection_info": null
    },
    {
        "title": "开壁置窗命曰远轩  其一",
        "author": "陈与义",
        "content": "钟妖鸣吾旁，杨獠舞吾侧。\n东西俱有碍，群盗何时息。\n丈夫堂堂躯，坐受世褊迫。\n仙人千仞岗，下视笑予厄。\n谁能久鬰鬰，持斧破南壁。\n窗开三尺明，空纳万里碧。\n岩霏杂川霭，奇变供几席。\n谁见老书生，轩中岸玄帻。\n荡漾浮世裏，超遥送兹夕。\n倚楹发孤啸，呼月出荒泽。\n天公亦粲然，林壑受珠璧。\n会有鹤驾宾，经过来见客。",
        "dynasty": "宋",
        "collection_info": null
    },
    {
        "title": "开壁置窗命曰远轩  其二",
        "author": "陈与义",
        "content": "清晓坐南轩，望山头屡侧。\n居士亦岂痴，飞云方未息。\n乐哉此远俗，乱世免怵迫。\n那知百战祸，岂识三空厄。\n闭门美享睡，开门瞻翠壁。\n远客谢主人，分此一窗碧。\n新晴鸟鸣檐，微暑风入席。\n萧然此白首，岂更冒朝帻。\n誓将老兹地，不復数晨夕。\n但恨食无肉，臞仙出山泽。\n蛰雷转空肠，吐句作圭璧。\n一笑示邻家，向来无此客。",
        "dynasty": "宋",
        "collection_info": null
    },
    {
        "title": "开壁置窗命曰远轩  其三",
        "author": "陈与义",
        "content": "我昨在衡山，伤心衢路侧。\n岂知得此地，一坐数千息。\n易安生痛定，过美出饥迫。\n誓言如齐侯，常戒在莒厄。\n要将万里身，独面九年壁。\n如何不己奈，开窗玩霏碧。\n招呼面前山，浮翠落衾席。\n一笑等儿戏，都忘雪侵帻。\n人生何不娱，今夕定何夕。\n向来万顷胸，余地吞七泽。\n念此亦细事，未遽瑕生璧。\n聊使山中人，永记山下客。",
        "dynasty": "宋",
        "collection_info": null
    },
    {
        "title": "伤春",
        "author": "陈与义",
        "content": "庙堂无策可平戎，坐使甘泉照夕烽。\n初怪上都闻战马，岂知穷海看飞龙。\n孤臣霜髮三千丈，每岁烟花一万重。\n稍喜长沙向延阁，疲兵敢犯犬羊锋。",
        "dynasty": "宋",
        "collection_info": null
    },
    {
        "title": "题水西周三十三壁二首  其一",
        "author": "陈与义",
        "content": "不管先生巾欲摧，雨中艇子便撑开。\n青山隔岸迎人去，白鹭衝烟送酒来。",
        "dynasty": "宋",
        "collection_info": null
    },
    {
        "title": "题水西周三十三壁二首  其二",
        "author": "陈与义",
        "content": "周子篘中早得春，唤人同渡一溪云。\n贪看雨歇前峯变，不觉斟时已十分。",
        "dynasty": "宋",
        "collection_info": null
    },
    {
        "title": "山斋  其一",
        "author": "陈与义",
        "content": "夏郊绿已遍，山斋昼自迟。\n云物忽分散，余碧暮逶迤。\n寒暑送万古，荣枯各一时。\n世纷幸莫及，我麈得常持。",
        "dynasty": "宋",
        "collection_info": null
    },
    {
        "title": "山斋  其二",
        "author": "陈与义",
        "content": "虽愧荷鉏叟，朝来亦不闲。\n自剪墙角树，尽纳溪西山。\n经行天下半，送老此窗间。\n日暮烟生岭，离离飞鸟还。",
        "dynasty": "宋",
        "collection_info": null
    },
    {
        "title": "散髮",
        "author": "陈与义",
        "content": "百年如寄亦何为，散髮清狂未足非。\n南涧题诗风满面，东桥行药露霑衣。\n松花照夏山无暑，桂树留人吾岂归。\n藜杖不当轩盖用，稳扶居士莫相违。",
        "dynasty": "宋",
        "collection_info": null
    },
    {
        "title": "六月六日夜",
        "author": "陈与义",
        "content": "藴隆岂不坏，凉气亦徐还。\n独立清夜半，疏星苍桧间。\n晦明莽相代，天地本长闲。\n四顾何寥落，微风时动关。",
        "dynasty": "宋",
        "collection_info": null
    },
    {
        "title": "六月十七夜寄邢子友",
        "author": "陈与义",
        "content": "暑雨虽不足，凉风还有余。\n乐此城阴夜，何殊山崦居。\n月明苍桧立，露下芭蕉舒。\n试问澄虚阁，今夕復焉如。",
        "dynasty": "宋",
        "collection_info": null
    },
    {
        "title": "观雨",
        "author": "陈与义",
        "content": "山客龙钟不解耕，开轩危坐看阴晴。\n前江后岭通云气，万壑千林送雨声。\n海压竹枝低復举，风吹山角晦还明。\n不嫌屋漏无干处，正要群龙洗甲兵。",
        "dynasty": "宋",
        "collection_info": null
    },
    {
        "title": "寄大光  其一",
        "author": "陈与义",
        "content": "心折零陵霜入鬓，更修短札问何如。\n江湖不是无来雁，只惯平生作报书。",
        "dynasty": "宋",
        "collection_info": null
    },
    {
        "title": "寄大光  其二",
        "author": "陈与义",
        "content": "芭蕉急雨三更闹，客子殊方五月寒。\n近得会稽消息否，稍传荆渚路歧宽。",
        "dynasty": "宋",
        "collection_info": null
    },
    {
        "title": "寄德升大光",
        "author": "陈与义",
        "content": "君王优诏起群公，也寘樵夫尺一中。\n易着青衫随世事，难将白髮犯秋风。\n共谈太极非无意，能繫苍生本不同。\n却倚紫阳千丈岭，遥瞻黄鹄九霄东。",
        "dynasty": "宋",
        "collection_info": null
    },
    {
        "title": "次韵谢邢九思",
        "author": "陈与义",
        "content": "平生不接里闾欢，岂料相逢虺蜮坛。\n能赋君推三世事，倦游我弃七年官。\n流传恶语知谁好，勾引新篇得细看。\n六月山斋当暑令，风霜独发卷中寒。",
        "dynasty": "宋",
        "collection_info": null
    },
    {
        "title": "村景",
        "author": "陈与义",
        "content": "黄昏吹角闻呼鬼，清晓持竿看牧鹅。\n蚕上楼时桑叶少，水鸣车处稻苗多。",
        "dynasty": "宋",
        "collection_info": null
    },
    {
        "title": "次周漕示族人韵",
        "author": "陈与义",
        "content": "谏议遗踪尚可望，曳裾不必效邹阳。\n但修天爵膺人爵，始信书堂有玉堂。",
        "dynasty": "宋",
        "collection_info": null
    },
    {
        "title": "水车",
        "author": "陈与义",
        "content": "江边终日水车鸣，我自平生爱此声。\n风月一时都属客，杖藜聊復寄诗情。",
        "dynasty": "宋",
        "collection_info": null
    },
    {
        "title": "山居二首  其一",
        "author": "陈与义",
        "content": "点检行年书阀阅，山中共赋几篇诗。\n如今未有惊人句，更待秋风生桂枝。",
        "dynasty": "宋",
        "collection_info": null
    },
    {
        "title": "山居二首  其二",
        "author": "陈与义",
        "content": "宅图不必烦丘令，已卜坡东涧水边。\n更与我为烧药竈，只愁君要买山钱。",
        "dynasty": "宋",
        "collection_info": null
    },
    {
        "title": "拜诏",
        "author": "陈与义",
        "content": "紫阳山下闻皇牒，地藏阶前拜诏书。\n乍脱绿袍山色翠，新披紫绶佩金鱼。",
        "dynasty": "宋",
        "collection_info": null
    },
    {
        "title": "别诸周二首  其一",
        "author": "陈与义",
        "content": "风送孤篷不可遮，山中城裏总非家。\n临行有恨君知否，不见篱前稻着花。",
        "dynasty": "宋",
        "collection_info": null
    },
    {
        "title": "别诸周二首  其二",
        "author": "陈与义",
        "content": "陇云知我欲船开，飞过江东还復回。\n不似周颙趋阙去，山灵应许却归来。",
        "dynasty": "宋",
        "collection_info": null
    },
    {
        "title": "题向伯共过峡图二首  其一",
        "author": "陈与义",
        "content": "旌旗翻日淮南道，兴罢归来雪一船。\n正有佛光无处着，独将佳句了山川。",
        "dynasty": "宋",
        "collection_info": null
    },
    {
        "title": "题向伯共过峡图二首  其二",
        "author": "陈与义",
        "content": "过峡新图世所传，峡中犹说泛舟仙。\n柱天勋业须君了，借我茅斋看十年。",
        "dynasty": "宋",
        "collection_info": null
    },
    {
        "title": "题赵少隐青白堂三首  其一",
        "author": "陈与义",
        "content": "小谢为州不废诗，庭中草木有光辉。\n一林风露非人世，更着梅花相发挥。",
        "dynasty": "宋",
        "collection_info": null
    },
    {
        "title": "题赵少隐青白堂三首  其二",
        "author": "陈与义",
        "content": "使君堂上无俗客，白白青青两胜流。\n添得吟诗老居士，千年一笑泽南州。",
        "dynasty": "宋",
        "collection_info": null
    },
    {
        "title": "题赵少隐青白堂三首  其三",
        "author": "陈与义",
        "content": "雪裏芭蕉摩诘画，炎天梅蕊简斋诗。\n它时相见非生客，看倚琅玕一段奇。",
        "dynasty": "宋",
        "collection_info": null
    },
    {
        "title": "次韵邢九思",
        "author": "陈与义",
        "content": "百年鼎鼎杂悲欢，老去初依六祖坛。\n玄晏不堪长抱病，子真那復更为官。\n山林未必容身得，颜面何宜与世看。\n白帝高寻最奇事，共君盟了不应寒。",
        "dynasty": "宋",
        "collection_info": null
    },
    {
        "title": "遥碧轩作呈使君少隐时欲赴召",
        "author": "陈与义",
        "content": "我本山中人，尺一唤起趋埃尘。\n君为边城守，作意邀山入窗牖。\n朝来爽气如有期，送我凭轩一杯酒。\n丈夫已忍猿鹤羞，欲去且復斯须留。\n西峯木脱乱鬟拥，东岭烟破修眉浮。\n主人爱客山更好，醉裏一笑惊蛮州。\n丁宁云雨莫作厄，明日青山当送客。",
        "dynasty": "宋",
        "collection_info": null
    },
    {
        "title": "石限病起",
        "author": "陈与义",
        "content": "幽人病起山深处，小院鸦鸣日午时。\n六尺屏风遮宴坐，一帘细雨独题诗。",
        "dynasty": "宋",
        "collection_info": null
    },
    {
        "title": "同范直愚单履游浯溪",
        "author": "陈与义",
        "content": "潇湘之流碧復碧，上有铁立千寻壁。\n河朔功就人与能，湖南碑成江动色。\n文章得意易为好，书杂矛剑天假力。\n四百年来如创见，雷公雨师知此石。\n小儒五载忧国泪，杖藜今日溪水侧。\n欲搜奇句谢两公，风作浪涌空心恻。",
        "dynasty": "宋",
        "collection_info": null
    },
    {
        "title": "愚溪",
        "author": "陈与义",
        "content": "小阁当乔木，清溪抱竹林。\n寒声日暮起，客思雨中深。\n行李妨幽事，栏干试独临。\n终然游子意，非復昔人心。",
        "dynasty": "宋",
        "collection_info": null
    },
    {
        "title": "己酉中秋之夕与任才仲醉于岳阳楼上明年十一月二十日南游过道谒姜光彦出才仲画轴则写是夕事也剪烛观之恍然一笑书八句以当画记",
        "author": "陈与义",
        "content": "去年中秋洞庭野，寒瑶万顷兼天泻。\n岳阳楼上两幅巾，月入栏干影潇洒。\n世间此影谁能孤，狂如我友人所无。\n一梦经年无续处，道州还见倚楼图。",
        "dynasty": "宋",
        "collection_info": null
    },
    {
        "title": "甘泉吴使君使画史作简斋居士像居士见之大笑如洞山过水睹影时也戏书三十二字",
        "author": "陈与义",
        "content": "两眉轩然，意像无寄。\n而服如此，又不离世。\n鑑中壁上，处处皆是。\n简斋虽传，文殊无二。",
        "dynasty": "宋",
        "collection_info": null
    },
    {
        "title": "题甘泉书院",
        "author": "陈与义",
        "content": "甘泉坊裏林影黑，吴氏舍前书榜鲜。\n床座畧容摩诘借，桂枝应待小山传。\n兵横海内犹纷若，风到湖南还穆然。\n勉效周生述孔业，赋诗吾独愧先贤。",
        "dynasty": "宋",
        "collection_info": null
    },
    {
        "title": "度岭一首",
        "author": "陈与义",
        "content": "年律将穷天地温，两州风气此横分。\n已吟子美湖南句，更拟东坡岭外文。\n隔水丛梅疑是雪，近人孤嶂欲生云。\n不愁去路三千里，少住林间看夕曛。",
        "dynasty": "宋",
        "collection_info": null
    },
    {
        "title": "游秦岩",
        "author": "陈与义",
        "content": "秦岩昧旧闻，胜会非復常。\n异哉五里秘，发此一日狂。\n篝灯破大阴，拄杖入仙乡。\n散途杨梅实，承磴菡萏房。\n石液白瑶堕，泉气青霓翔。\n度危心欲动，逢衍兴未央。\n眩人黝谷深，覆我翠极长。\n降登穷田垅，开阖到鞠场。\n龙遮侧岸路，猫护高廪藏。\n力士倒履空，应真俨成行。\n碾缺神所吝，帐空仙莫量。\n水鸣泬寥内，柱立森罗傍。\n语闻受远响，力极生微阳。\n梦中出小窦，立处忽大荒。\n尘缘信深重，仙事岂渺茫。\n灵武唐业开，湘滨耀文章。\n望夷秦政坏，岭底畏祸殃。\n隐显非士意，安危存国纲。\n且復置此事，更将适何方。\n赋诗意未惬，吾欲栖僧廊。",
        "dynasty": "宋",
        "collection_info": null
    },
    {
        "title": "戏大光送酒",
        "author": "陈与义",
        "content": "折得岭头如玉梅，对花那得欠清杯。\n不烦白水真人力，便有青州从事来。",
        "dynasty": "宋",
        "collection_info": null
    },
    {
        "title": "次韵谢吕居仁居仁时寓贺州",
        "author": "陈与义",
        "content": "别君不觉岁时荒，岂意相从魑魅乡。\n箧裏诗书总零落，天涯形貌各昂藏。\n江南今岁无胡虏，岭表穷冬有雪霜。\n傥可卜邻吾欲住，草茅为盖竹为梁。",
        "dynasty": "宋",
        "collection_info": null
    },
    {
        "title": "舟行遣兴",
        "author": "陈与义",
        "content": "会稽尚隔三千里，临贺初盘一百滩。\n殊俗问津言语异，长年为客路歧难。\n背人山岭重重去，照鹢梅花树树残。\n酌酒柁楼今日意，题诗船壁后来看。",
        "dynasty": "宋",
        "collection_info": null
    },
    {
        "title": "康州小舫与耿伯顺李德升席大光郑德象夜语以更长爱烛红为韵得更字",
        "author": "陈与义",
        "content": "万里衣冠京国旧，一船风雨晋康城。\n灯前颜面重相识，海内艰难各饱更。\n天阔路长吾欲老，夜阑酒尽意还倾。\n明朝古峡苍烟道，都送新愁入橹声。",
        "dynasty": "宋",
        "collection_info": null
    },
    {
        "title": "与大光同登封州小阁",
        "author": "陈与义",
        "content": "去程欲数莽难知，三日封州更作迟。\n青嶂足稽天下士，锦囊今有峤南诗。\n共登小阁春风裏，回望中原夕霭时。\n万本梅花为我寿，一杯相属未全痴。",
        "dynasty": "宋",
        "collection_info": null
    },
    {
        "title": "登海山楼",
        "author": "陈与义",
        "content": "万航如凫鹥，一水如虚空。\n此地接元气，压以楼观雄。\n我来自中州，登临眩冲融。\n白波动南极，苍鬓承东风。\n人间路浩浩，海上春蒙蒙。\n远游为两眸，岂恤劳我躬。\n仙人欲吾语，薄暮山葱珑。\n海清无蜃气，彼固蓬莱宫。",
        "dynasty": "宋",
        "collection_info": null
    },
    {
        "title": "次韵大光五羊待耿伯顺之作",
        "author": "陈与义",
        "content": "康州艇子来不急，过岸橹声空復长。\n百尺楼头堪望远，淡烟斜日晚荒荒。",
        "dynasty": "宋",
        "collection_info": null
    },
    {
        "title": "雨中再赋海山楼诗",
        "author": "陈与义",
        "content": "百尺阑干横海立，一生襟抱与山开。\n岸边天影随潮入，楼上春容带雨来。\n慷慨赋诗还自恨，徘徊舒啸却生哀。\n灭胡猛士今安有，非復当年单父台。",
        "dynasty": "宋",
        "collection_info": null
    },
    {
        "title": "题长乐亭",
        "author": "陈与义",
        "content": "远山云迷颠，近山浄如沐。\n客子曳竹舆，伊鸦过山麓。\n我行一何迟，时序一何速。\n东风所经过，林水一时绿。\n疏雨忽飞坠，声在道边木。\n淑气自远归，光景变川陆。\n遥知存存子，明亦戒征轴。\n霁色虽宜诗，不见此清穆。",
        "dynasty": "宋",
        "collection_info": null
    },
    {
        "title": "和大光道中绝句  其一",
        "author": "陈与义",
        "content": "已费天工十日晴，今朝小雨送潮生。\n转头云日还如锦，一抹葱珑画不成。",
        "dynasty": "宋",
        "collection_info": null
    },
    {
        "title": "和大光道中绝句  其二",
        "author": "陈与义",
        "content": "寂寂孤村竹映沙，槟榔迎客当煎茶。\n岭南二月无桃李，夹路松开黄玉花。",
        "dynasty": "宋",
        "collection_info": null
    },
    {
        "title": "题长冈亭呈德升大光",
        "author": "陈与义",
        "content": "久客不忘归，如头垢思沐。\n身行江海滨，梦绕嵩少麓。\n马何预得失，鵩何了淹速。\n匣中三尺水，瘴雨生新绿。\n胡为古驿中，坐听风吟木。\n既非还吴张，亦异赴洛陆。\n两公茂名实，自是宜鼎轴。\n发发不可迟，帝言频郁穆。",
        "dynasty": "宋",
        "collection_info": null
    },
    {
        "title": "甘棠驿怀李德升席大光",
        "author": "陈与义",
        "content": "破驿难并休，差池便薪水。\n山川会心地，还思对君子。\n道边千尺榕，午荫清且美。\n极知非世用，我爱不能已。\n东风吹南服，莽莽绿万里。\n此地亦可耕，胡为茧予趾。",
        "dynasty": "宋",
        "collection_info": null
    },
    {
        "title": "赠漳州守綦叔厚",
        "author": "陈与义",
        "content": "过尽蛮荒兴復新，漳州画戟拥诗人。\n十年去国九行旅，万里逢公一欠伸。\n王粲登楼还感慨，纪瞻赴召欲逡巡。\n绳床相对有今日，剩醉斋中软脚春。",
        "dynasty": "宋",
        "collection_info": null
    },
    {
        "title": "宿资圣院阁",
        "author": "陈与义",
        "content": "暮投山崦寺，高处绝人羣。\n远岫林间见，微泉舍后闻。\n阁虚云乱入，江阔野横分。\n欲与僧为记，今年懒作文。",
        "dynasty": "宋",
        "collection_info": null
    },
    {
        "title": "题大龙湫",
        "author": "陈与义",
        "content": "晓行苍壁中，穷处仍高崖。\n白龙三百丈，欲下层颠来。\n映日洒飞雨，绕山行怒雷。\n潭影纳浩荡，云气扶崔嵬。\n小儒嘆造化，办此何雄哉。\n亦知天下绝，尊者所徘徊。\n三生清凈愿，俗缘故难开。\n践胜吾岂敢，稽首傥兴哀。",
        "dynasty": "宋",
        "collection_info": null
    },
    {
        "title": "雨中宿灵峰寺",
        "author": "陈与义",
        "content": "雁荡山中逢晚雨，灵峯寺裏借绳床。\n只应护得纶巾角，还费高僧一炷香。",
        "dynasty": "宋",
        "collection_info": null
    },
    {
        "title": "自黄岩县舟行入台州",
        "author": "陈与义",
        "content": "宴坐峯前衝雨急，黄岩县裏借舟迟。\n百年痴黠不相补，万事悲欢岂可期。\n莽莽沧波兼宿雾，纷纷白鹭落山陂。\n只应江海凄凉地，欠我临风一赋诗。",
        "dynasty": "宋",
        "collection_info": null
    },
    {
        "title": "过下杯渡",
        "author": "陈与义",
        "content": "夜宿下杯馆，朝鸣一棹东。\n湖平天尽落，峡断海横通。\n冉冉云随舸，茫茫鸟弃风。\n仙人蓬岛上，遥见我乘空。",
        "dynasty": "宋",
        "collection_info": null
    },
    {
        "title": "王孙岭",
        "author": "陈与义",
        "content": "已过长溪岭更危，伏龙莽莽向川垂。\n斜阳照见林中石，记得南山隐去时。",
        "dynasty": "宋",
        "collection_info": null
    },
    {
        "title": "泛舟入前仓",
        "author": "陈与义",
        "content": "曾皷盐田棹，前仓不足言。\n尽行江左路，初过浙东村。\n春去花无迹，潮归岸有痕。\n百年都几日，聊復信干坤。",
        "dynasty": "宋",
        "collection_info": null
    },
    {
        "title": "送熊博士赴瑞安令",
        "author": "陈与义",
        "content": "衣冠衮衮相逢地，草木萧萧未变时。\n聚散同惊一枕梦，悲欢各诵十年诗。\n山林有约吾当去，天地无情子亦饥。\n笑领铜章非失计，岁寒心事欲深期。",
        "dynasty": "宋",
        "collection_info": null
    },
    {
        "title": "夜赋",
        "author": "陈与义",
        "content": "抱病喜清夜，形羸心独开。\n不知药鼎沸，错认雨声来。\n岁晚灯烛丽，天长鸿雁哀。\n书生惜日月，欹枕意茫哉。",
        "dynasty": "宋",
        "collection_info": null
    },
    {
        "title": "喜雨",
        "author": "陈与义",
        "content": "秦望山头云，昨日鸾凤举。\n冥冥万里风，淅淅三更雨。\n小臣知君忧，起坐听檐语。\n风力有去来，龙工杂文武。\n灯花识我意，一笑相媚妩。\n泥翻早朝路，瀰瀰光欲吐。\n鬰然苍龙阙，佳气接南亩。\n千官次第来，豫色各眉宇。\n记事以短篇，不工还自许。",
        "dynasty": "宋",
        "collection_info": null
    },
    {
        "title": "醉中",
        "author": "陈与义",
        "content": "醉中今古兴衰事，诗裏江湖摇落时。\n两手尚堪杯酒用，寸心唯是鬓毛知。\n稽山拥郭东西去，禹穴生云朝暮奇。\n万里南征无赋笔，茫茫远望不胜悲。",
        "dynasty": "宋",
        "collection_info": null
    },
    {
        "title": "不见梅花六言",
        "author": "陈与义",
        "content": "荆楚岁时经尽，今年不见梅花。\n想得苍烟玉立，都藏江上人家。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "陈与义",
        "content": "铁面苍髯洛阳客，玉颜红领会稽仙。\n街头相见如相识，恨满东风意不传。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "陈与义",
        "content": "画取维摩室中物，小瓶春色一枝斜。\n梦回映月窗间见，不是桃花与李花。",
        "dynasty": "宋",
        "collection_info": null
    },
    {
        "title": "雨",
        "author": "陈与义",
        "content": "听雨披夜襟，衝雨踏晨鼓。\n万珠络笋舆，诗中有新语。\n老龙经秋卧，岁暮始一举。\n成功亦何迟，光采变蔬圃。\n道边闻井溢，可笑遽如许。\n旧山百尺泉，不知旱与雨。",
        "dynasty": "宋",
        "collection_info": null
    },
    {
        "title": "瓶中梅",
        "author": "陈与义",
        "content": "明窗凈棐几，玉立耿无邻。\n红绿两重袂，殷勤满面春。\n曾为庾岭客，本是洛阳人。\n老我何颜貌，东风处处新。",
        "dynasty": "宋",
        "collection_info": null
    },
    {
        "title": "除夜",
        "author": "陈与义",
        "content": "畴昔追欢事，如今病不能。\n等闲生白髮，耐久是青灯。\n海内春还满，江南砚不冰。\n题诗饯残岁，钟鼓报晨兴。",
        "dynasty": "宋",
        "collection_info": null
    },
    {
        "title": "雨中",
        "author": "陈与义",
        "content": "北客霜侵鬓，南州雨送年。\n未闻兵革定，从使岁时迁。\n古泽生春霭，高空落暮鸢。\n山川含万古，鬰鬰在樽前。",
        "dynasty": "宋",
        "collection_info": null
    },
    {
        "title": "渡江",
        "author": "陈与义",
        "content": "江南非不好，楚客自生哀。\n摇檝天平渡，迎人树欲来。\n雨余吴岫立，日照海门开。\n虽异中原险，方隅亦壮哉。",
        "dynasty": "宋",
        "collection_info": null
    },
    {
        "title": "夙兴",
        "author": "陈与义",
        "content": "美哉木枕与菅席，无耐当兴戴朝帻。\n巷南巷北闻锻声，舍后舍前唯月色。\n事国无功端未去，竹舆伊鸦犹昨日。\n不见武林城裏事，繁华梦觉生荆棘。\n成坏由来几古今，干坤但可着山泽。\n西湖已无金碧丽，雨抹晴粧尚娱客。\n会当休日一访之，摩挲苍藓慰崖石。\n只恐冷泉亭下水，发明白髮增嘆息。",
        "dynasty": "宋",
        "collection_info": null
    },
    {
        "title": "幽窗",
        "author": "陈与义",
        "content": "贫士工用短，壮夫溺于诗。\n破壁为幽窗，我笔还得持。\n高鸟度遗影，风扉语移时。\n迨我休暇日，与物聊同嬉。\n古来贤哲人，畎亩策安危。\n一行或大谬，半隐良亦痴。\n寄言山中友，即岁以为期。",
        "dynasty": "宋",
        "collection_info": null
    },
    {
        "title": "题伯时画温溪心等贡五马",
        "author": "陈与义",
        "content": "漠漠河西尘几重，年来画马亦难逢。\n题诗记着今朝事，同看联翩五匹龙。",
        "dynasty": "宋",
        "collection_info": null
    },
    {
        "title": "休日马上",
        "author": "陈与义",
        "content": "休日不自休，骑马踏荒径。\n却扇受景风，今朝我无病。\n春云閟晨耀，羣绿澹相映。\n山川与朝市，一动自一静。\n九衢行万人，谁抱此怀胜。\n不得与之语，萧萧寄孤咏。",
        "dynasty": "宋",
        "collection_info": null
    },
    {
        "title": "题画",
        "author": "陈与义",
        "content": "分明楼阁是龙门，亦有溪流曲抱村。\n万里家山无路入，十年心事有谁论。",
        "dynasty": "宋",
        "collection_info": null
    },
    {
        "title": "题崇兰图二首  其一",
        "author": "陈与义",
        "content": "两公得我色敷腴，藜杖相将入画图。\n我已梦中都识路，秋风举袂不踟蹰。",
        "dynasty": "宋",
        "collection_info": null
    },
    {
        "title": "题崇兰图二首  其二",
        "author": "陈与义",
        "content": "奕奕天风吹角巾，松声水色一时新。\n山林从此不牢落，照影溪头共六人。",
        "dynasty": "宋",
        "collection_info": null
    },
    {
        "title": "秋夜独酌",
        "author": "陈与义",
        "content": "凉秋佳夕天氛廓，河汉之涯秋漠漠。\n月出未出林彩变，幽人露坐方独酌。\n自歌新词酒如空，天星下饮觥船中。\n忽思李白不可见，夜半乔木摇西风。\n百年佳月几今夕，忧乐相寻老来疾。\n琼瑶满地我影横，添酒赋诗何可失。",
        "dynasty": "宋",
        "collection_info": null
    },
    {
        "title": "九日示大圆洪智",
        "author": "陈与义",
        "content": "自得休心法，悠然不赋诗。\n忽逢重九日，无奈菊花枝。",
        "dynasty": "宋",
        "collection_info": null
    },
    {
        "title": "刘大资挽词二首  其一",
        "author": "陈与义",
        "content": "天柱欹倾日，堂堂堕虏围。\n遂闻王蠋死，不见华元归。\n一代名超古，千年泪染衣。\n当时如有继，犹足变危机。",
        "dynasty": "宋",
        "collection_info": null
    },
    {
        "title": "刘大资挽词二首  其二",
        "author": "陈与义",
        "content": "一死公余事，由来虏亦人。\n使知临难日，犹有不欺臣。\n河洛倾遗愤，英雄叹后尘。\n煌煌中兴业，公合冠麒麟。",
        "dynasty": "宋",
        "collection_info": null
    },
    {
        "title": "与智老天经夜坐",
        "author": "陈与义",
        "content": "残年不復徙他邦，长与两禅同夜缸。\n坐到更深都寂寂，雪花无数落窗前。",
        "dynasty": "宋",
        "collection_info": null
    },
    {
        "title": "观雪",
        "author": "陈与义",
        "content": "无住庵前境界新，琼楼玉宇总无尘。\n开门倚杖移时立，我是人间富贵人。",
        "dynasty": "宋",
        "collection_info": null
    },
    {
        "title": "题江参山水横轴画俞秀才所藏二首  其一",
        "author": "陈与义",
        "content": "卷中衮衮溪山去，笔下明明开闢初。\n不肯一裈为妇计，俞郎作意未全疏。",
        "dynasty": "宋",
        "collection_info": null
    },
    {
        "title": "题江参山水横轴画俞秀才所藏二首  其二",
        "author": "陈与义",
        "content": "万壑分烟高復低，人家随处有柴扉。\n此中只欠陈居士，千仞岗头一振衣。",
        "dynasty": "宋",
        "collection_info": null
    },
    {
        "title": "小阁晨起",
        "author": "陈与义",
        "content": "纸帐不知晓，鸦鸣吾当兴。\n开窗面老松，相对寒崚嶒。\n幸无公家责，欲懒还不能。\n汲井颒我面，铜盆旋敲冰。\n梳头风入槛，纷散霜满膺。\n四瞻郊泽间，苍烟惨朝凝。\n却望塔颠日，光景舒层层。\n干坤有奇事，变化忽相乘。\n客来无可语，语此不见应。\n今晨胡床冷，愧我无毾㲪。",
        "dynasty": "宋",
        "collection_info": null
    },
    {
        "title": "小阁晚望",
        "author": "陈与义",
        "content": "泽国候易变，孟冬乃微和。\n解襟凭小阁，日暮归云多。\n苍苍散草木，莽莽杂山河。\n荒野虫乱鸣，长空鸟时过。\n万象各无待，唯人顾纷罗。\n备物以养己，更用干与戈。\n天风吹我来，衣袂生微波。\n幽怀眇无寄，萧瑟起悲歌。",
        "dynasty": "宋",
        "collection_info": null
    },
    {
        "title": "梅花",
        "author": "陈与义",
        "content": "一枝斜映佛前灯，春入铜壶夜不冰。\n昔岁曾游大庾岭，今年聊作小乘僧。",
        "dynasty": "宋",
        "collection_info": null
    },
    {
        "title": "得张正字诗",
        "author": "陈与义",
        "content": "送老茅屋底，天寒人迹稀。\n一觞犹有味，万事已无机。\n岁暮塔孤立，风生鸦乱飞。\n此时张正字，书札到郊扉。",
        "dynasty": "宋",
        "collection_info": null
    },
    {
        "title": "江梅",
        "author": "陈与义",
        "content": "风雪集岁暮，江梅开不迟。\n朝来幽窗底，明珰缀青枝。\n上天播淑气，百卉分四时。\n寒村值西子，足以昌吾诗。",
        "dynasty": "宋",
        "collection_info": null
    },
    {
        "title": "雪",
        "author": "陈与义",
        "content": "穷腊见三白，江南无旧闻。\n天上春已暮，尽日花缤纷。\n平生虽畏寒，遇雪心所欣。\n拥裘未敢出，投隙致殷勤。\n窗户忽相照，川陵已难分。\n二仪有巨丽，老我不能文。\n高吟黄竹诗，薄暮心无垠。\n浮屠似玉笋，突兀倚重云。",
        "dynasty": "宋",
        "collection_info": null
    },
    {
        "title": "小阁",
        "author": "陈与义",
        "content": "栏干横岁暮，徙倚度阴晴。\n木落太湖近，梅开南纪明。\n病余仍爱酒，身后更须名。\n鹳鹤忽双起，吾诗还欲成。",
        "dynasty": "宋",
        "collection_info": null
    },
    {
        "title": "元夜",
        "author": "陈与义",
        "content": "今夕天气佳，上天何澄穆。\n列宿雨后明，流云月边速。\n空檐垂斗柄，微吹生丛竹。\n对此不能寐，步绕庭之曲。\n遥睇浮屠颠，数星红煜煜。\n悟知烧灯夕，节意亦满目。\n历代能几诗，遍赋杂珉玉。\n栖鸦亦未定，更鸣伴余独。\n百年滔滔内，忧乐两难復。\n唯应长似今，寂寞送寒燠。",
        "dynasty": "宋",
        "collection_info": null
    },
    {
        "title": "怀天经智老因访之",
        "author": "陈与义",
        "content": "今年二月冻初融，睡起苕溪绿向东。\n客子光阴诗卷裏，杏花消息雨声中。\n西庵禅伯还多病，北栅儒先只固穷。\n忽忆轻舟寻二子，纶巾鹤氅试春风。",
        "dynasty": "宋",
        "collection_info": null
    },
    {
        "title": "黄修职雨中送芍药五枝",
        "author": "陈与义",
        "content": "微雨湿清晓，老夫门未开。\n煌煌五仙子，并拥翠蕤来。\n烟脂洗尽不自惜，为雨归来更无力。\n老夫五十尚可痴，凭轩一赋会真诗。",
        "dynasty": "宋",
        "collection_info": null
    },
    {
        "title": "樱桃",
        "author": "陈与义",
        "content": "四月江南黄鸟肥，樱桃满市粲朝晖。\n赤瑛盘裏虽殊遇，何似筠笼相发挥。",
        "dynasty": "宋",
        "collection_info": null
    },
    {
        "title": "叶柟惠花",
        "author": "陈与义",
        "content": "无住庵中老居士，逢春入定不衔杯。\n文殊罔明俱拱手，今日花枝唤得迴。",
        "dynasty": "宋",
        "collection_info": null
    },
    {
        "title": "牡丹",
        "author": "陈与义",
        "content": "一自胡尘入汉关，十年伊洛路漫漫。\n青墩溪畔龙钟客，独立东风看牡丹。",
        "dynasty": "宋",
        "collection_info": null
    },
    {
        "title": "盆池",
        "author": "陈与义",
        "content": "三尺清池窗外开，茨菰叶底戏鱼回。\n雨声转入浙江去，云影还从震泽来。",
        "dynasty": "宋",
        "collection_info": null
    },
    {
        "title": "松棚",
        "author": "陈与义",
        "content": "黯黯当窗云不驱，不教风日到琴书。\n只今老子风流地，何似茅山陶隐居。",
        "dynasty": "宋",
        "collection_info": null
    },
    {
        "title": "西轩",
        "author": "陈与义",
        "content": "平生江海志，岁暮僧庐中。\n虚斋时独步，遡此西窗风。\n初夏气未变，幽居念方冲。\n三日无客来，门外生蒿蓬。\n轻阴映夕幌，窈窕瓶花红。\n未知古今士，谁与此心同。",
        "dynasty": "宋",
        "collection_info": null
    },
    {
        "title": "玉堂儤直",
        "author": "陈与义",
        "content": "庭叶珑珑晓更青，断云吐日照寒厅。\n只应未上归田奏，贪诵楞伽四卷经。",
        "dynasty": "宋",
        "collection_info": null
    },
    {
        "title": "病骨",
        "author": "陈与义",
        "content": "病骨瘦始轻，清虚日来入。\n今朝僧阁上，超遥久风立。\n茂林榴萼红，细雨离黄湿。\n物色乃可怜，所悲非故邑。",
        "dynasty": "宋",
        "collection_info": null
    },
    {
        "title": "晨起",
        "author": "陈与义",
        "content": "寂寂东轩晨起迟，蒙茏草木暗疏篱。\n风来众绿一时动，正是先生睡足时。",
        "dynasty": "宋",
        "collection_info": null
    },
    {
        "title": "登阁",
        "author": "陈与义",
        "content": "今日天气佳，登临散腰脚。\n南方宜草木，九月未黄落。\n秋郊乃明丽，夕云更萧索。\n远游吾未能，岁暮依楼阁。",
        "dynasty": "宋",
        "collection_info": null
    },
    {
        "title": "芙蓉",
        "author": "陈与义",
        "content": "白髮飘萧一病翁，暮年身世药瓢中。\n芙蓉墙外垂垂发，九月凭栏未怯风。",
        "dynasty": "宋",
        "collection_info": null
    },
    {
        "title": "岁华",
        "author": "陈与义",
        "content": "岁华日已凋，飞叶鸣古瓦。\n白头倚危槛，高旻覆平野。\n遥瞻疏柳林，下有清溪泻。\n三春既繁丽，九秋亦潇洒。\n平生万事过，所欠茅一把。\n山川鬰日夕，有抱无与写。\n赋诗老不工，开篇咏风雅。",
        "dynasty": "宋",
        "collection_info": null
    },
    {
        "title": "得长春两株植之窗前",
        "author": "陈与义",
        "content": "乡邑已无路，僧庐今是家。\n聊乘数点雨，自种两丛花。\n篱落失秋序，风烟添岁华。\n衰翁病不饮，独立到栖鸦。",
        "dynasty": "宋",
        "collection_info": null
    },
    {
        "title": "九月八日戏作两绝句示妻子  其一",
        "author": "陈与义",
        "content": "今夕知何夕，都如未病时。\n重阳莫草草，剩作几篇诗。",
        "dynasty": "宋",
        "collection_info": null
    },
    {
        "title": "九月八日戏作两绝句示妻子  其二",
        "author": "陈与义",
        "content": "小瓮今朝熟，无劳问酒家。\n重阳明日是，何处有黄花。",
        "dynasty": "宋",
        "collection_info": null
    },
    {
        "title": "拒霜",
        "author": "陈与义",
        "content": "拒霜花已吐，吾宇不悽凉。\n天地虽肃杀，草木有芬芳。\n道人宴坐处，侍女古时粧。\n浓露湿丹脸，西风吹绿裳。",
        "dynasty": "宋",
        "collection_info": null
    },
    {
        "title": "微雨中赏月桂独酌",
        "author": "陈与义",
        "content": "人间跌宕简斋老，天下风流月桂花。\n一壶不觉丛边尽，暮雨霏霏欲湿鸦。",
        "dynasty": "宋",
        "collection_info": null
    },
    {
        "title": "画梅",
        "author": "陈与义",
        "content": "娥眉淡淡自成粧，驿使还家空断肠。\n脂粉不施憔悴尽，失身未嫁易元光。",
        "dynasty": "宋",
        "collection_info": null
    },
    {
        "title": "竹",
        "author": "陈与义",
        "content": "高枝已约风为友，密叶能留雪作花。\n昨夜常娥更潇洒，又携疏影过窗纱。",
        "dynasty": "宋",
        "collection_info": null
    },
    {
        "title": "心老久许为作画未果以诗督之",
        "author": "陈与义",
        "content": "布衲王摩诘，禅余寄笔端。\n试将能事迫，肯作画工难。\n秋入无声句，山连欲雨寒。\n平生梦想处，奉乞小巑岏。",
        "dynasty": "宋",
        "collection_info": null
    },
    {
        "title": "偶成古调十六韵上呈判府兼赠刘兴州",
        "author": "陈与义",
        "content": "稽首苏耽仙，乘云去无迹。\n尚留橘井在，与世除狂疾。\n谁能不饮此，识味亦可录。\n坐令郑玄牛，亦抱荆山玉。\n伟哉稚川裔，神交接朝夕。\n游戏及小道，造化入大笔。\n优为吴诗父，雅命楚骚仆。\n岂其橘井助，本自同仙箓。\n坐中子刘子，知是当日客。\n书悬元和脚，语经建康力。\n先我登公门，不数鸷鸟百。\n曾挹两仙袖，自然生羽翼。\n嗟我无长才，学架屋下屋。\n诗虽两牛腰，事亦几蛇足。\n已穷犹不悔，政荷师友德。\n文盟傥许予，幸不疑籍湜。",
        "dynasty": "宋",
        "collection_info": null
    },
    {
        "title": "再用迹字韵成一首呈判府",
        "author": "陈与义",
        "content": "风雨一叶过，黄花已陈迹。\n人贫交旧疏，岁暮日月疾。\n贪人积胡椒，智不到鬼录。\n那知庾郎菜，地瘦饱金玉。\n不如学服气，清座了晨夕。\n尚余烟月债，驱使入吟笔。\n晚逢葛先生，怜我出无仆。\n借车得时诣，谬窥文字箓。\n谈诗不知疲，或作夜半客。\n挥毫写珠玉，治郡盖余力。\n不羡江千万，不慕李八百。\n愿传公句法，容我附风翼。\n城东刘子政，着书方满屋。\n昨示一篇诗，三日叹未足。\n仍闻供笔砚，家有樊通德。\n但恐裴公门，从此近舍湜。",
        "dynasty": "宋",
        "collection_info": null
    },
    {
        "title": "蒙示黄礀佳诗三读钦羡辄继韵仰报嘉赐",
        "author": "陈与义",
        "content": "痴儿了官事，官事那可讫。\n岂知公偷闲，临水照缨绂。\n虽微八川雄，暴怒常至沸。\n傥或似山阴，清流可共祓。\n贪德实以济，行地不鬰鬰。\n赵洛与陶丘，相比亦彷佛。\n解后逢公赏，一洗伏流屈。\n可爱不可唾，众议那可咈。\n彼是公余波，本来非俗物。",
        "dynasty": "宋",
        "collection_info": null
    },
    {
        "title": "蒙示涉汝诗次韵",
        "author": "陈与义",
        "content": "城南天倒影，绿浪摇十里。\n使君云梦胸，犹復录此水。\n舟行及雨霁，秋色在葭苇。\n烟涵翠縠润，月照金波委。\n知公已忘机，鸥鹭宛停峙。\n向来趋热士，说似颡应泚。\n俗子与清游，自古剧函矢。\n如何有双脚，受垢不受洗。\n异哉公殊嗜，记此两苦李。\n诗成堕衡门，名字污纸尾。\n明当蹑公迹，佳处不待指。\n会逢白沙渚，我舍真可徙。\n鸣驺傥重来，傍舫倾我耳。",
        "dynasty": "宋",
        "collection_info": null
    },
    {
        "title": "再和",
        "author": "陈与义",
        "content": "洪河岂不壮，余润弥九里。\n海内所咏歌，在德不在水。\n德人经行地，可敬及蒲苇。\n况有水如此，浪去剧雪委。\n念昔涉涛江，怒鼍如山峙。\n天风怖杀人，舟定舷有泚。\n惕然三夜梦，沙砾下飞矢。\n至今逢沟壑，敢照不敢洗。\n忽诵涉汝诗，五字拟苏李。\n快言击汰事，想见鱼掉尾。\n十年疑此乐，始误斗柄指。\n便当策我足，岁月忽转徙。\n未办志和舟，且洗子荆耳。",
        "dynasty": "宋",
        "collection_info": null
    },
    {
        "title": "游岘山次韵三首  其一",
        "author": "陈与义",
        "content": "夜度一程云，平明踏山址。\n山神岂妬我，飞雨乱眸子。\n重岳衮衮去，前杰后俊伟。\n晦明更百态，始望那及此。\n路穷得精庐，税驾咨祖始。\n老僧千金意，佳处相指似。\n先生一笑领，得句易翻水。\n安石未归山，却要山料理。\n奇哉此一段，惊世无前轨。\n酬山以快饮，春蕨正滋旨。\n一丘傥许予，高卧饱松髓。\n城中谩拄笏，那知有兹事。",
        "dynasty": "宋",
        "collection_info": null
    },
    {
        "title": "游岘山次韵三首  其二",
        "author": "陈与义",
        "content": "高人买山隐，百万犹恨少。\n客儿最省事，有屐一生了。\n东庄良不遥，十里望缥缈。\n萦纡并麦垅，翠浪四山绕。\n先生滞鹿车，去程通凤沼。\n暂来山泉上，思与飞云杳。\n云北接云南，一径绝纷扰。\n竹林怀风雨，目断极窈窈。\n从来无世尘，相对真不挠。\n龙儿争地出，头角已表表。\n先生嘱支郎，勿使斤斧夭。\n终当乞一杖，险路扶吾老。",
        "dynasty": "宋",
        "collection_info": null
    },
    {
        "title": "游岘山次韵三首  其三",
        "author": "陈与义",
        "content": "转路山突兀，众山之所望。\n懒融不下山，揖山会虚堂。\n大空出盘嬉，小空时侍傍。\n我游瞻铁凤，力尽随木羊。\n石窗非人世，意欲凌风翔。\n巉巉窗中人，出定髮有霜。\n过眼几浮烟，关身一禅床。\n教我安心法，入鸟不乱行。\n似知使君尊，起炷柏子香。\n陇云亦堪寄，分作我归装。\n好在窗前竹，伴师老苍苍。",
        "dynasty": "宋",
        "collection_info": null
    },
    {
        "title": "再赋  其一",
        "author": "陈与义",
        "content": "堂堂李杜坛，谁敢蹑其址。\n先生坐坛上，持钺令余子。\n由来文字伯，不但表奏伟。\n高怀淡无嗜，寓兴或留此。\n平生上林手，避谤淹二始。\n登临意超然，笔落风雨似。\n事异柳司马，辛苦记山水。\n乐哉邦无事，那待猛政理。\n驾言慰吾民，不愧城门轨。\n看山笑邹湛，句外寄深旨。\n岩树阅几客，尚余尧时髓。\n抚板歌公诗，未暇知余事。",
        "dynasty": "宋",
        "collection_info": null
    },
    {
        "title": "再赋  其二",
        "author": "陈与义",
        "content": "兴公赋天台，千字一何少。\n岘山逢巧匠，笼络六诗了。\n余情到娘子，心动云缥缈。\n彷佛山阿人，薜荔一身绕。\n殷勤供泚笔，路转得龙沼。\n应龙喜公来，嘘气纷雾杳。\n忽然张盖起，知不受人扰。\n诗成中有画，幽情杂荒窈。\n从公虽一快，顾有和诗挠。\n是事姑置之，归路迷日表。\n安得永兹乐，彭铿尚为夭。\n但愁归城中，念山令人老。",
        "dynasty": "宋",
        "collection_info": null
    },
    {
        "title": "再赋  其三",
        "author": "陈与义",
        "content": "修眉入幽梦，起费西南望。\n终愿学柳文，买泉筑愚堂。\n错磨高壁翠，日日在我旁。\n忽在新野邹，行从泰山羊。\n城中瞻使君，驾鹤高驰翔。\n诗成堕人世，字字含风霜。\n平生仰止勤，不但上下床。\n顾许俗士驾，平参丈人行。\n封姨岂嗔予，震怒挟阿香。\n知公终可恃，不记当趋装。\n清欢岂有极，夜色来苍苍。",
        "dynasty": "宋",
        "collection_info": null
    },
    {
        "title": "秋月",
        "author": "陈与义",
        "content": "袢暑推不去，快风喜来过。\n西荣迟明月，与子聊婆娑。\n初如金盆涌，稍若玉鑑磨。\n亭亭倚华魄，艷艷舒冻波。\n夜气清入骨，奈此光景何。\n一杯幸相属，安能废吟哦。\n纤阿无停轮，衰鬓飒已多。\n及时会行乐，无惜醉颜酡。",
        "dynasty": "宋",
        "collection_info": null
    },
    {
        "title": "均台辞二首  其一",
        "author": "陈与义",
        "content": "小桃借春春已来，平分和气入均台。\n夜来台边草环绿，今朝芒生满三木。\n街头拍手闹千儿，齐唱中和宣布曲。\n使君坐啸闹如云，请酿百川寿使君。\n但愿使君长乐职，不须更看杓虚实。",
        "dynasty": "宋",
        "collection_info": null
    },
    {
        "title": "均台辞二首  其二",
        "author": "陈与义",
        "content": "东家西家尔盍来，听说空圄如春台。\n决曹高卧印生绿，丛棘化为交逊木。\n策勋此木那可遗，动地风摇枝不曲。\n愿我无讼到来云，莫辞着力借寇君。\n借得贤侯虽尔职，但恐朝廷要人调鼎实。",
        "dynasty": "宋",
        "collection_info": null
    },
    {
        "title": "长沙寺桂花重开",
        "author": "陈与义",
        "content": "天遣幽花两度开，黄昏梵放此徘徊。\n不教居士卧禅榻，唤出西厢共看来。",
        "dynasty": "宋",
        "collection_info": null
    },
    {
        "title": "和若拙弟得陪游后园  其一",
        "author": "陈与义",
        "content": "西园冠盖坐生风，更欲长绳繫六龙。\n惟有病夫能省事，北窗三友是过从。",
        "dynasty": "宋",
        "collection_info": null
    },
    {
        "title": "和若拙弟得陪游后园  其二",
        "author": "陈与义",
        "content": "壮夫三箭功名手，儒士百篇藜苋肠。\n莫道人人握珠玉，应须字字挟风霜。",
        "dynasty": "宋",
        "collection_info": null
    },
    {
        "title": "季高送酒",
        "author": "陈与义",
        "content": "自接麯生蓬户外，便呼伯雅竹床头。\n真逢幼妇着黄绢，直遣从事到青州。",
        "dynasty": "宋",
        "collection_info": null
    },
    {
        "title": "墨戏二首 兰",
        "author": "陈与义",
        "content": "鄂州迁客一花说，仇池老仙五字铭。\n併入晴窗三昧手，不须辛苦读骚经。",
        "dynasty": "宋",
        "collection_info": null
    },
    {
        "title": "墨戏二首 蕙",
        "author": "陈与义",
        "content": "人间风露不到畹，只有酪奴无世尘。\n何须更待秋风至，萧艾从来不共春。",
        "dynasty": "宋",
        "collection_info": null
    },
    {
        "title": "和孙升之",
        "author": "陈与义",
        "content": "姬国余芳代有人，于今公子秀溪濆。\n处心如水尚书市，能赋临流靖节君。\n花岛红云春句丽，月梅疏影夜香闻。\n囊开古锦湖山出，何意一星窥妙文。",
        "dynasty": "宋",
        "collection_info": null
    },
    {
        "title": "寺居",
        "author": "陈与义",
        "content": "招提远占一牛鸣，阻绝干戈得暂经。\n梦境了知非有实，醉乡不入自常醒。\n楼台近水涵明鑑，草树连空写素屏。\n物象自堪供客眼，未须觅句户长扃。",
        "dynasty": "宋",
        "collection_info": null
    },
    {
        "title": "某窃慕东坡以铁拄杖为乐全生日之寿今以大铜瓶上判府待制庶几因物以露区区且作诗二首将之亦东坡故事  其一",
        "author": "陈与义",
        "content": "要学东坡寿乐全，此瓶端合供儒先。\n铁如意畔无忧畏，玉唾壶傍耐岁年。\n项似董宣真是强，腹如边孝故应便。\n与公剩贮为霖水，不羡宫门承露仙。",
        "dynasty": "宋",
        "collection_info": null
    },
    {
        "title": "某窃慕东坡以铁拄杖为乐全生日之寿今以大铜瓶上判府待制庶几因物以露区区且作诗二首将之亦东坡故事  其二",
        "author": "陈与义",
        "content": "不与观音伴柳枝，要令奇相解公颐。\n会逢白氏编书日，犹梦陶家贮粟时。\n安用作盘供歃血，也胜为钵困催诗。\n千年秀结重重绿，长映先生鬓与眉。",
        "dynasty": "宋",
        "collection_info": null
    },
    {
        "title": "又用韵春雪",
        "author": "陈与义",
        "content": "急雪催诗兴未阑，东风肯奈鸟乌寒。\n最怜度牖勤勤意，更接飞花细细看。\n连夜抛回三白瑞，及时惊动五辛盘。\n袁安久绝千人望，春破还思绮一端。",
        "dynasty": "宋",
        "collection_info": null
    },
    {
        "title": "次韵邢子友",
        "author": "陈与义",
        "content": "壮士如今烂莫收，尚思抽矢射旄头。\n不堪苦雾侵衰鬓，稍喜和烟入戍楼。\n万里中原空费梦，三春胜日偶成游。\n青松远岭偏惊眼，薄晚阑干更少留。",
        "dynasty": "宋",
        "collection_info": null
    },
    {
        "title": "某用家弟韵赋绝句上浼清视芜词累句非敢以为诗也赐一言卒相之",
        "author": "陈与义",
        "content": "万里平生几蛇足，九州何路不羊肠。\n只应绿士苍官辈，却解从公到雪霜。",
        "dynasty": "宋",
        "collection_info": null
    },
    {
        "title": "某以雨有嘉应遂占有秋辄采用家弟韵赋二绝句少赀勤恤之诚也  其一",
        "author": "陈与义",
        "content": "云气初看龙起湫，雨声旋听树惊秋。\n已教农父歌田守，更遣虞人信魏侯。",
        "dynasty": "宋",
        "collection_info": null
    },
    {
        "title": "某以雨有嘉应遂占有秋辄采用家弟韵赋二绝句少赀勤恤之诚也  其二",
        "author": "陈与义",
        "content": "纪德刊碑不厌丰，龙眠深洞一言通。\n坐看绿浪摇千里，拔薤栽榆未当功。",
        "dynasty": "宋",
        "collection_info": null
    },
    {
        "title": "梅",
        "author": "陈与义",
        "content": "爱歌纤影上窗纱，无限轻香夜遶家。\n一阵东风湿残雪，强将娇泪学梨花。",
        "dynasty": "宋",
        "collection_info": null
    },
    {
        "title": "蒙知府宠示秋日郡圃佳制遂侍杖屦逍遥林水间辄次韵四篇上渎台览  其一",
        "author": "陈与义",
        "content": "岁月移文外，干坤杖屦中。\n铿然五字律，健在百夫雄。\n秋入池深碧，寒欺叶递红。\n此间兼吏隐，端不减游嵩。",
        "dynasty": "宋",
        "collection_info": null
    },
    {
        "title": "蒙知府宠示秋日郡圃佳制遂侍杖屦逍遥林水间辄次韵四篇上渎台览  其二",
        "author": "陈与义",
        "content": "鸟语知公乐，晴山及我游。\n尽排物外事，拚作酒中浮。\n菊蕊离双鬓，林声隐四愁。\n骚人例喜赋，政自不关秋。",
        "dynasty": "宋",
        "collection_info": null
    },
    {
        "title": "蒙知府宠示秋日郡圃佳制遂侍杖屦逍遥林水间辄次韵四篇上渎台览  其三",
        "author": "陈与义",
        "content": "竹际笙簧起，回听众籁微。\n时陪物外赏，肯念日斜归。\n草色违秋意，池光浄客衣。\n吟公清绝句，政尔不能肥。",
        "dynasty": "宋",
        "collection_info": null
    },
    {
        "title": "蒙知府宠示秋日郡圃佳制遂侍杖屦逍遥林水间辄次韵四篇上渎台览  其四",
        "author": "陈与义",
        "content": "一笑聊开口，千忧不上眉。\n林深受风得，柏老到霜知。\n小憩逢筠洞，幽寻及枳篱。\n愿公勤秉烛，裁咏枣离离。",
        "dynasty": "宋",
        "collection_info": null
    },
    {
        "title": "送人归京师",
        "author": "陈与义",
        "content": "门外子规啼未休，山村日落梦悠悠。\n故园便是无兵马，犹有归时一段愁。",
        "dynasty": "宋",
        "collection_info": null
    },
    {
        "title": "雪",
        "author": "陈与义",
        "content": "仙人手持白鸾尾，夜半朝元明月裏。\n羽衣三振风不断，下视银潢一千里。\n玉轪载花分后前，欲落未落天恍然。\n余标从向人间去，乞与袁安破晓眠。",
        "dynasty": "宋",
        "collection_info": null
    },
    {
        "title": "赋康平老铜雀砚",
        "author": "陈与义",
        "content": "邺城台殿已荒凉，依旧山河满夕阳。\n瓦砾却镵今日砚，似教人世写兴亡。",
        "dynasty": "宋",
        "collection_info": null
    },
    {
        "title": "和颜持约",
        "author": "陈与义",
        "content": "半篙寒碧秋垂钓，一笛西风夜倚楼。\n多少巫山旧家事，老来分付水东流。",
        "dynasty": "宋",
        "collection_info": null
    },
    {
        "title": "早行",
        "author": "陈与义",
        "content": "露侵驼褐晓寒轻，星斗阑干分外明。\n寂寞小桥和梦过，稻田深处草虫鸣。",
        "dynasty": "宋",
        "collection_info": null
    },
    {
        "title": "寄题康平老眄柯亭",
        "author": "陈与义",
        "content": "高怀志丘壑，既足不愿余。\n惜哉三径荒，滞彼天一隅。\n小筑聊自适，空园闢榛芜。\n清影吊高槐，气与西山俱。\n何以开子颜，庭柯作森疏。\n月露洗尘翳，天风吹笙竽。\n方其寓目时，万象供啸呼。\n终然成坐忘，天地犹空虚。\n券外果何有，浮云只须臾。\n乃知钟鼎丰，未胜山林癯。\n渊明死千年，日月走名誉。\n不肯见督邮，归来守旧庐。\n可怜骨已朽，后有谁继渠。\n愿子副名实，此事吾欲书。",
        "dynasty": "宋",
        "collection_info": null
    },
    {
        "title": "余识景纯家弟出其诗见示喜其同臭味也辄用大成黄字韵赋八句赠之",
        "author": "陈与义",
        "content": "阿奴喜气照人黄，传得新诗细作行。\n可爱悬知似杨柳，忘忧復不待槟榔。\n魏收已获崔昂誉，摩诘仍推相国长。\n曷不少留东閤醉，剩收篇咏作归装。",
        "dynasty": "宋",
        "collection_info": null
    },
    {
        "title": "次韵景纯道中寄大成",
        "author": "陈与义",
        "content": "闻道歌行伏李绅，古来贤守是诗人。\n久钦乐广怀披雾，一见周瑜胜饮醇。\n海内期公黄閤老，尊前容我白纶巾。\n佳篇咀嚼真堪饱，此日何忧甑有尘。",
        "dynasty": "宋",
        "collection_info": null
    },
    {
        "title": "再蒙宠示佳什殆无遗巧勉成二章一以报佳贶一以自贻  其一",
        "author": "陈与义",
        "content": "睆睆休嫌笏与绅，如公本是九包人。\n读书只用三冬足，学道从来一色醇。\n太尉谈辞仍玉麈，侍中风韵更纱巾。\n谁言上界多官府，亦许散仙追后尘。",
        "dynasty": "宋",
        "collection_info": null
    },
    {
        "title": "再蒙宠示佳什殆无遗巧勉成二章一以报佳贶一以自贻  其二",
        "author": "陈与义",
        "content": "诸公衮衮坐垂绅，谁信北风欺得人。\n遮眼读书何用解，发颜要酒可须醇。\n十年白社空看镜，万里青天一岸巾。\n少待奇章到三日，试将冠盖拂埃尘。",
        "dynasty": "宋",
        "collection_info": null
    },
    {
        "title": "同家弟用前韵谢判府惠酒  其一",
        "author": "陈与义",
        "content": "衔杯乐圣便称贤，无酒犹堪卧瓮间。\n使者在门催仆仆，麯车入梦正班班。\n不烦白水真人力，来自青城道士山。\n千载王弘同并美，未应杞菊赋寒悭。",
        "dynasty": "宋",
        "collection_info": null
    },
    {
        "title": "同家弟用前韵谢判府惠酒  其二",
        "author": "陈与义",
        "content": "日饮知非贫士宜，要逃语穽税心鞿。\n所须唯酒非虚语，以醉为乡可径归。\n鹦鹉鸬鹚俱得道，螟蛉蜾蠃共忘机。\n狂言戏作麻姑送，无奈阍人与我违。",
        "dynasty": "宋",
        "collection_info": null
    },
    {
        "title": "次韵家弟所赋",
        "author": "陈与义",
        "content": "曹刘方驾信优为，不废东郊坐保釐。\n投蚓问公逢老手，联珠及我愧连枝。\n定知来者倾三叹，共了流年费几诗。\n瘀絮车斜敢将去，乐天那畏一微之。",
        "dynasty": "宋",
        "collection_info": null
    },
    {
        "title": "徙舍蒙大成赐诗",
        "author": "陈与义",
        "content": "南北东西共一尘，得坻随处可收身。\n卜居赋就知谋拙，入宅诗成觉意新。\n三径蓬蒿犹恨浅，九流宾客未嫌贫。\n不须更待高轩过，袖有珠玑已照邻。",
        "dynasty": "宋",
        "collection_info": null
    },
    {
        "title": "次韵宋主簿诗",
        "author": "陈与义",
        "content": "九折湾中万斛舟，怪公随处得心休。\n未应菊径关心急，聊为鱼槎尽意留。\n陆子旧踪余马顶，羊公遗碣见龟头。\n遥知太白无多事，醉裏诗成不待搜。",
        "dynasty": "宋",
        "collection_info": null
    },
    {
        "title": "用大成四桂坊韵赋诗赠令狐昆仲",
        "author": "陈与义",
        "content": "乡人洗眼看银黄，得桂连枝手尚香。\n盛事固应传雁塔，新诗不减住鸡坊。\n醍酥乳酪元同味，羯末封胡更合堂。\n从此葛恢门下客，知名可但一杨方。",
        "dynasty": "宋",
        "collection_info": null
    },
    {
        "title": "留别葛汝州",
        "author": "陈与义",
        "content": "平生师友尘莫数，两眼偏明向公许。\n一时盛德人中骥，四海知名地上虎。\n东序阶墀再靴板，西州杖屦三寒暑。\n我方庶兄汤惠休，公乃小儿杨德祖。\n未颁还朝尺一诏，不愧专城丈二组。\n为公剩买银管笔，容我时亲玉柄麈。\n近蒙五字落珠玑，如服一丸生翅羽。\n别离真成惜夜烛，感叹更值歌朝雨。\n行看入侍玉皇案，与进不待金刚杵。\n劝公慎勿学孔光，荐士何妨似张禹。",
        "dynasty": "宋",
        "collection_info": null
    },
    {
        "title": "蒙赐佳什钦叹不足不揆浅陋辄次元韵",
        "author": "陈与义",
        "content": "退之高文仰东岱，籍湜传盟其足赖。\n固知法嗣要龙象，先生端是毗陵派。\n方驾曹刘盖余力，压倒元白聊一快。\n向来班门收众材，宾履费公珠几琲。\n三熏会有堪此事，群犬未免惊所怪。\n但知楼仰百尺颠，岂觉波涵千顷外。\n南州短簿令公喜，巍峩峩冠陆离佩。\n有如若士那可无，笔势已超声律界。\n相将问道留十日，满座真成折床会。\n清诗忽復堕华笺，要使握瑜夸等辈。",
        "dynasty": "宋",
        "collection_info": null
    },
    {
        "title": "某蒙示咏家弟所撰班史属辞长句三叹之余辄用元韵以示家弟谨布师席",
        "author": "陈与义",
        "content": "隽永杂俎虽甚旨，何似三冬足文史。\n羡子皮裏西京书，议论逼人惊亹亹。\n戏为语韵网所遗，人皆百能子千之。\n虽非张巡遍记诵，岂与李翰争毫釐。\n不待区区隶古定，便令景宗知去病。\n掇要虚烦四十篇，三卷之博能拟圣。\n儒林丈人摛藻春，作诗印可融心神。\n我亦从今悔迂学，不须更辨瓒称臣。",
        "dynasty": "宋",
        "collection_info": null
    },
    {
        "title": "蒙再示属辞三叹之余讚巨丽无地托言辄依元韵再成一章非独助家弟称谢区区少褒之使进学焉亦师席善诱之意也",
        "author": "陈与义",
        "content": "书如嘉殽要知旨，区区太冲空咏史。\n百年能挂几牛角，火急编摩时亹亹。\n柳家文类今无遗，可忍行事空违之。\n此书真是群玉府，事辞所不遗毫釐。\n子不见刘勰书成要人定，岂但令人愈头病。\n偶向车前问沈公，果符梦裏随先圣。\n两诗入手喜生春，从今护持知有神。\n便可缮写持献御，注解不须烦五臣。",
        "dynasty": "宋",
        "collection_info": null
    },
    {
        "title": "昨日侍巾钵饭于天宁蒙示佳什谨次韵",
        "author": "陈与义",
        "content": "朱门未知禅悦义，富不期奢奢自至。\n二韮虽寒故是公，万羊贾祸徒封卫。\n我公居尘不染尘，便随一钵遗甘辛。\n出家虽非将相事，食菜要是英雄人。\n臞儒一生用心苦，何曾梦见鸡映黍。\n中丞惜福幸见分，晚食从公当羔羜。",
        "dynasty": "宋",
        "collection_info": null
    },
    {
        "title": "蒙再示佳什不敢虚辱厚赐谨再用韵",
        "author": "陈与义",
        "content": "先生明经今蔡义，念佛仍师大势至。\n食菜不待周颙书，要断贪杀兼自卫。\n颜回平生拾堕尘，蓼虫食蓼忘其辛。\n先生种福我无祸，成佛定是同功人。\n两诗见戒言甚苦，肯赋黄鸡啄秋黍。\n从今但见懒残芋，不敢求尝鉴虚羜。",
        "dynasty": "宋",
        "collection_info": null
    },
    {
        "title": "承知府待制诞生之辰辄广善怀菩萨故事成古诗一首仰惟经世之外深入佛海而某欲託辞以寄款款适获此事发寤于心似非偶然者独荒陋不足以侈此殊庆耳",
        "author": "陈与义",
        "content": "岁星欲吐芒不开，昴星避次光低佪。\n麒麟鸑鷟纷夹侍，善怀菩萨当重来。\n仙公风流今几岁，再託高门瑞当世。\n买香趁浴惊众聋，要识此僧今我是。\n金粟后身何足言，释迦亲送非虚传。\n稽首西来大菩萨，住世小劫须千年。\n宰官说法聊应会，余事文章亦三昧。\n世间底物堪寿公，本自金刚无可坏。",
        "dynasty": "宋",
        "collection_info": null
    },
    {
        "title": "游紫逻洞",
        "author": "陈与义",
        "content": "我不愿封万户侯，愿向紫逻从公游。\n郓州溪堂虢州洞，未有退之诗可留。\n水近山流清澈底，竹饱千霜节如此。\n廊庙之具千金躯，底事便着山岩裏。\n蒲鞭挂壁一事无，环佩声中了朝晡。\n祝融不到林深处，客至五月怀貂狐。\n徇华大夫无此乐，从渠遮山用翠幙。\n若问此间奇绝处，但道胸中有丘壑。",
        "dynasty": "宋",
        "collection_info": null
    },
    {
        "title": "研铭",
        "author": "陈与义",
        "content": "无住庵，老居士。\n紫玉池，娱晚岁。\n不出庵，书诵偈。\n谁使之，践朝市。\n入承明，司帝制。\n如眢井，久不治。\n百尺泉，来莫冀。\n古之人，轻百计。\n惟出处，不敢易。\n嗟已晚，觉非是。\n勒斯铭，戒后世。",
        "dynasty": "宋",
        "collection_info": null
    },
    {
        "title": "曾徽言运判出张生所画马",
        "author": "陈与义",
        "content": "槃礴解衣处，胸中应不羣。\n未呈千里足，空见五花文。\n良乐世难有，骥驽谁与分。\n高才喜能事，故遣画兰筋。",
        "dynasty": "宋",
        "collection_info": null
    },
    {
        "title": "火蛾",
        "author": "陈与义",
        "content": "阳光不照临，积阴生此类。\n非无惜死心，素有贼明意。\n粉穿红焰燋，翅扑兰膏沸。\n为尔一伤嗟，自弃非天弃。",
        "dynasty": "宋",
        "collection_info": null
    },
    {
        "title": "海棠",
        "author": "陈与义",
        "content": "红粧翠袖一番新，人向园林作好春。\n却笑华清夸睡足，只今罗袜久无尘。",
        "dynasty": "宋",
        "collection_info": null
    },
    {
        "title": "烧香",
        "author": "陈与义",
        "content": "明窗延静昼，默坐息诸缘。\n聊将无穷意，寓此一炷烟。\n当时戒定慧，妙供均人天。\n我岂不清□，于今醒心然。\n炉香袅孤碧，云缕飞数千。\n悠然凌空去，缥缈随风还。\n世事有过现，熏性无变迁。\n应如水中月，波定还自丸。",
        "dynasty": "宋",
        "collection_info": null
    },
    {
        "title": "红葵",
        "author": "陈与义",
        "content": "恐是牡丹重换紫，又疑芍药再飞红。\n妖娆不辨桑间女，蔽芾深迷苎下翁。",
        "dynasty": "宋",
        "collection_info": null
    },
    {
        "title": "山居",
        "author": "陈与义",
        "content": "耿耿虚堂一榻秋，人间高枕几王侯。\n乱云未放晓山出，片月不随寒水流。\n检校一身浑是懒，平章千古得无愁。\n湘波见说清人骨，恨不移家阿那州。",
        "dynasty": "宋",
        "collection_info": null
    },
    {
        "title": "雨过",
        "author": "陈与义",
        "content": "水堂长日静鸥沙，便觉京尘隔鬓华。\n梦裏不知凉是雨，卷帘微湿在荷花。",
        "dynasty": "宋",
        "collection_info": null
    },
    {
        "title": "长干行",
        "author": "陈与义",
        "content": "妾家长干里，春慵晏未起。\n花香袭梦回，略略事梳洗。\n妆台罢窥镜，盛色照江水。\n郎帆十幅轻，浑不闻橹声。\n曲岸转掀篷，一见兮目成。\n羞闻媒致辞，心许郎深情。\n一床两年少，相看悔不早。\n酒懽娱藏阄，园嬉索鬬草。\n含笑盟春风，同心以偕老。\n郎行有程期，郎知妾未知。\n鹢首生羽翼，蛾眉无光辉。\n寄来纸上字，不尽心中事。\n问遍相逢人，不如自见真。\n心苦泪更苦，滴烂闺中土。\n寄语里中儿，莫作商人妇。",
        "dynasty": "宋",
        "collection_info": null
    },
    {
        "title": "九日家中",
        "author": "陈与义",
        "content": "风雨吴江冷，云天故国赊。\n扶头呼白酒，揩眼认黄花。\n客梦蛩声歇，边心雁字斜。\n明年又何处，高树莫啼鸦。",
        "dynasty": "宋",
        "collection_info": null
    },
    {
        "title": "来禽",
        "author": "陈与义",
        "content": "粲粲来禽已着花，芳根谁徙向天涯。\n好寻青李相遮映，风味应同逸少家。",
        "dynasty": "宋",
        "collection_info": null
    },
    {
        "title": "宣风楼",
        "author": "陈与义",
        "content": "楼迥云随画栱飞，卷帘又映雪晴时。\n千林冻解阴霾扫，放出青山分外奇。",
        "dynasty": "宋",
        "collection_info": null
    },
    {
        "title": "万玉亭",
        "author": "陈与义",
        "content": "万玉中间作此亭，规模虽小意高深。\n稚篁畏日生檐下，老树禁风长绿阴。\n不道官中尽汤火，谁知闹裏有山林。\n公余独在斜阳外，百岁顽身万古心。",
        "dynasty": "宋",
        "collection_info": null
    },
    {
        "title": "句",
        "author": "陈与义",
        "content": "老对白桂花。",
        "dynasty": "宋",
        "collection_info": null
    },
    {
        "title": "野泊对月有感",
        "author": "周莘",
        "content": "可怜江月乱中明，应识逋逃病客情。\n斗柄阑干洞庭野，角声凄断岳阳城。\n酒添客泪愁仍溅，浪卷归心暗自惊。\n欲问行朝近消息，眼中羣盗尚纵横。",
        "dynasty": "宋",
        "collection_info": null
    },
    {
        "title": "明月楼",
        "author": "张致远",
        "content": "明月楼前可万家，凤山庵下日初斜。\n风流耆旧消沉尽，空睇寒江耿暮霞。",
        "dynasty": "宋",
        "collection_info": null
    },
    {
        "title": "祭梅州守",
        "author": "张致远",
        "content": "四百余年鰐不归，七十二滩险莫支。\n千艘上下无倾欹，波间小艇理筩丝。",
        "dynasty": "宋",
        "collection_info": null
    },
    {
        "title": "观陈谏议祠有感",
        "author": "张致远",
        "content": "权门车马日騑騑，独犯天颜咫尺威。\n愿借君王斩马剑，何惭妻子泣牛衣。\n丹书到死成罗织，青史平生赖发挥。\n遥望湘滨成楚些，英魂应逐屈原归。",
        "dynasty": "宋",
        "collection_info": null
    },
    {
        "title": "百丈寺",
        "author": "张致远",
        "content": "微官驱我走尘埃，每到林泉眼豁开。\n莲社未容书姓字，又随流水出山来。",
        "dynasty": "宋",
        "collection_info": null
    },
    {
        "title": "句  其一",
        "author": "张致远",
        "content": "曾井有泉消毒瘴，程江无屋祠高贤。",
        "dynasty": "宋",
        "collection_info": null
    },
    {
        "title": "句  其二",
        "author": "张致远",
        "content": "三寺楼台烟雾裏，一川芦苇画图中。",
        "dynasty": "宋",
        "collection_info": null
    },
    {
        "title": "绝句",
        "author": "杨杞",
        "content": "三间茅屋独家村，风雨萧萧可断魂。\n旧日相如犹有壁，如今无壁更无门。",
        "dynasty": "宋",
        "collection_info": null
    },
    {
        "title": "偈",
        "author": "释景深",
        "content": "火裏灵苗秀，无根偏界生。\n诸人如体悉，千里共途行。",
        "dynasty": "宋",
        "collection_info": null
    },
    {
        "title": "辞众偈",
        "author": "释景深",
        "content": "不用剃头，何须澡浴。\n一堆红焰，千足万足。",
        "dynasty": "宋",
        "collection_info": null
    },
    {
        "title": "题范文正公书伯夷颂后",
        "author": "秦桧",
        "content": "高贤邈已远，凛凛生气存。\n韩范不时有，此心谁与论。",
        "dynasty": "宋",
        "collection_info": null
    },
    {
        "title": "句",
        "author": "秦桧",
        "content": "若得水田三百亩，这番不做猴孙王。",
        "dynasty": "宋",
        "collection_info": null
    },
    {
        "title": "句",
        "author": "秦桧客",
        "content": "传闻是日慈宁殿，亦把炉香祝帝师。",
        "dynasty": "宋",
        "collection_info": null
    },
    {
        "title": "黄陵庙",
        "author": "陆士规",
        "content": "东风吹草绿离离，路入黄陵古庙西。\n帝子不知春又去，乱山无主鹧鸪啼。",
        "dynasty": "宋",
        "collection_info": null
    },
    {
        "title": "句",
        "author": "李善",
        "content": "无穷基有无穷问，第一人为第一官。",
        "dynasty": "宋",
        "collection_info": null
    },
    {
        "title": "梁宝寺",
        "author": "汤乔年",
        "content": "田舍风光迥，僧房意象深。\n未穷千里目，聊慰一时心。\n远树轻烟入，孤村落日侵。\n自非真静者，谁復有幽寻。",
        "dynasty": "宋",
        "collection_info": null
    },
    {
        "title": "拂云亭",
        "author": "洪兴祖",
        "content": "黄云收尽绿针齐，江北江南水拍堤。\n野老扶携相告语，儿童今始识锄犁。",
        "dynasty": "宋",
        "collection_info": null
    },
    {
        "title": "句",
        "author": "洪兴祖",
        "content": "愿公十袭勿浪出，六丁取将飞辟历。",
        "dynasty": "宋",
        "collection_info": null
    },
    {
        "title": "耕图二十一首 浸种",
        "author": "楼璹",
        "content": "溪头夜雨足，门外春水生。\n筠篮浸浅碧，嘉谷抽新萌。\n西畴将有事，耒耜随晨兴。\n隻鸡祭句芒，再拜祈秋成。",
        "dynasty": "宋",
        "collection_info": null
    },
    {
        "title": "耕图二十一首 耕",
        "author": "楼璹",
        "content": "东皋一犂雨，布谷初催耕。\n绿野暗春晓，乌犍苦肩赪。\n我衔劝农字，杖策东郊行。\n永怀历山下，法事关圣情。",
        "dynasty": "宋",
        "collection_info": null
    },
    {
        "title": "耕图二十一首 杷耨",
        "author": "楼璹",
        "content": "雨笠冒宿雾，风蓑拥春寒。\n破块得甘霔，啮塍浸微澜。\n泥深四蹄重，日暮两股酸。\n谓彼牛后人，着鞭无作难。",
        "dynasty": "宋",
        "collection_info": null
    },
    {
        "title": "耕图二十一首 耖",
        "author": "楼璹",
        "content": "脱绔下田中，盎浆着塍尾。\n巡行遍畦畛，扶耖均泥滓。\n迟迟春日斜，稍稍樵歌起。\n薄暮佩牛归，共浴前溪水。",
        "dynasty": "宋",
        "collection_info": null
    },
    {
        "title": "耕图二十一首 碌碡",
        "author": "楼璹",
        "content": "力田巧机事，利器由心匠。\n翩翩转圜枢，衮衮鸣翠浪。\n三春欲尽头，万顷平如掌。\n渐暄牛已喘，长怀丙丞相。",
        "dynasty": "宋",
        "collection_info": null
    },
    {
        "title": "耕图二十一首 布秧",
        "author": "楼璹",
        "content": "旧谷发新颖，梅黄雨生肥。\n下田初播殖，却行手奋挥。\n明朝望平畴，绿鍼刺风漪。\n审此一寸根，行作合穗期。",
        "dynasty": "宋",
        "collection_info": null
    },
    {
        "title": "耕图二十一首 淤荫",
        "author": "楼璹",
        "content": "杀草闻吴儿，洒灰传自祖。\n田田皆沃壤，泫泫流膏乳。\n塍头乌啄泥，谷口鸠唤雨。\n敢望稼如云，工夫盖如许。",
        "dynasty": "宋",
        "collection_info": null
    },
    {
        "title": "耕图二十一首 拔秧",
        "author": "楼璹",
        "content": "新秧初出水，渺渺翠毯齐。\n清晨且拔擢，父子争提携。\n既沐青满握，再栉根无泥。\n及时趁芒种，散着畦东西。",
        "dynasty": "宋",
        "collection_info": null
    },
    {
        "title": "耕图二十一首 插秧",
        "author": "楼璹",
        "content": "晨雨麦秋润，午风槐夏凉。\n溪南与溪北，啸歌插新秧。\n抛掷不停手，左右无乱行。\n我将教秧马，代劳民莫忘。",
        "dynasty": "宋",
        "collection_info": null
    },
    {
        "title": "耕图二十一首 一耘",
        "author": "楼璹",
        "content": "时雨既已降，良苗日怀新。\n去草如去恶，务令尽陈根。\n泥蟠任犊鼻，膝行生浪纹。\n眷惟圣天子，傥亦思鸟耘。",
        "dynasty": "宋",
        "collection_info": null
    },
    {
        "title": "耕图二十一首 二耘",
        "author": "楼璹",
        "content": "解衣日炙背，戴笠汗濡首。\n敢辞冒炎蒸，但欲去莨莠。\n壶浆与箪食，亭午来饷妇。\n要儿知稼穑，岂曰事携幼。",
        "dynasty": "宋",
        "collection_info": null
    },
    {
        "title": "耕图二十一首 三耘",
        "author": "楼璹",
        "content": "农田亦甚劬，三復事耘耔。\n经年苦艰食，喜见苗薿薿。\n老农念一饱，对此出馋水。\n愿天均雨旸，满野如云委。",
        "dynasty": "宋",
        "collection_info": null
    },
    {
        "title": "耕图二十一首 灌溉",
        "author": "楼璹",
        "content": "揠苗鄙宋人，抱瓮惭蒙庄。\n何如衔尾鸦，倒流竭池塘。\n䆉䅉舞翠浪，籧篨生昼凉。\n斜阳耿衰柳，笑歌閒女郎。",
        "dynasty": "宋",
        "collection_info": null
    },
    {
        "title": "耕图二十一首 收刈",
        "author": "楼璹",
        "content": "田家刈穫时，腰鎌竞仓卒。\n霜浓手龟坼，日永身罄折。\n儿童行拾穗，风色凌短褐。\n欢呼荷担归，望望屋山月。",
        "dynasty": "宋",
        "collection_info": null
    },
    {
        "title": "耕图二十一首 登场",
        "author": "楼璹",
        "content": "禾黍已登场，稍觉农事优。\n黄云满高架，白水空西畴。\n用此可卒岁，愿言免防秋。\n太平本无象，村舍炊烟浮。",
        "dynasty": "宋",
        "collection_info": null
    },
    {
        "title": "耕图二十一首 持穗",
        "author": "楼璹",
        "content": "霜时天气佳，风劲木叶脱。\n持穗及此时，连枷声乱发。\n黄鸡啄遗粒，乌鸟喜聒聒。\n归家抖尘埃，夜屋烧榾柮。",
        "dynasty": "宋",
        "collection_info": null
    },
    {
        "title": "耕图二十一首 簸扬",
        "author": "楼璹",
        "content": "临风细扬簸，糠粃零风前。\n倾泻雨声碎，把翫玉粒圆。\n短裙箕帚妇，收拾亦已专。\n岂图较斗升，未敢忘凶年。",
        "dynasty": "宋",
        "collection_info": null
    },
    {
        "title": "耕图二十一首 砻",
        "author": "楼璹",
        "content": "推挽人摩肩，展转石砺齿。\n殷床作春雷，旋风落云子。\n有如布山川，部娄势相峙。\n前时斗量珠，满眼俄有此。",
        "dynasty": "宋",
        "collection_info": null
    },
    {
        "title": "耕图二十一首 舂碓",
        "author": "楼璹",
        "content": "娟娟月过墙，簌簌风吹叶。\n田家当此时，村舂响相答。\n行闻炊玉香，会见流匙滑。\n更须水转轮，地碓劳蹴蹋。",
        "dynasty": "宋",
        "collection_info": null
    },
    {
        "title": "耕图二十一首 籭",
        "author": "楼璹",
        "content": "茅檐閒杵臼，竹屋细籭簸。\n照人珠琲光，奋臂风雨过。\n计功初不浅，饱食良自贺。\n西邻华屋儿，醉饱正高卧。",
        "dynasty": "宋",
        "collection_info": null
    },
    {
        "title": "耕图二十一首 入仓",
        "author": "楼璹",
        "content": "天寒牛在牢，岁暮粟入庾。\n田父有余乐，炙背卧檐庑。\n却愁催赋租，胥吏来旁午。\n输官王事了，索饭儿叫怒。",
        "dynasty": "宋",
        "collection_info": null
    },
    {
        "title": "织图二十四首 浴蚕",
        "author": "楼璹",
        "content": "农桑将有事，时节过禁烟。\n轻风归燕日，小雨浴蚕天。\n春衫卷缟袂，盆池弄清泉。\n深宫想斋戒，躬桑率民先。",
        "dynasty": "宋",
        "collection_info": null
    },
    {
        "title": "织图二十四首 下蚕",
        "author": "楼璹",
        "content": "谷雨无几日，溪山暖风高。\n华蚕初破殻，落纸细于毛。\n柔桑摘蝉翼，簌簌才容刀。\n茅檐纸窗明，未觉眼力劳。",
        "dynasty": "宋",
        "collection_info": null
    },
    {
        "title": "织图二十四首 餵蚕",
        "author": "楼璹",
        "content": "蚕儿初饭时，桑叶如钱许。\n扳条摘鹅黄，藉纸观蚁聚。\n屋头草木长，窗下儿女语。\n日长人颇閒，鍼线随缉补。",
        "dynasty": "宋",
        "collection_info": null
    },
    {
        "title": "织图二十四首 一眠",
        "author": "楼璹",
        "content": "蚕眠白日静，鸟语青春长。\n抱胫聊假寐，孰能事梳妆。\n水边多丽人，罗衣蹋春阳。\n春阳无限思，岂知问农桑。",
        "dynasty": "宋",
        "collection_info": null
    },
    {
        "title": "织图二十四首 二眠",
        "author": "楼璹",
        "content": "吴蚕一再眠，竹屋下帘幕。\n拍手弄婴儿，一笑姑不恶。\n风来麦秀寒，雨过桑沃若。\n日高蚕未起，谷鸟鸣百箔。",
        "dynasty": "宋",
        "collection_info": null
    },
    {
        "title": "织图二十四首 三眠",
        "author": "楼璹",
        "content": "屋裏蚕三眠，门前春过半。\n桑麻绿阴合，风雨长檠暗。\n叶底虫丝繁，卧作字画短。\n偷閒一枕肱，梦与杨花乱。",
        "dynasty": "宋",
        "collection_info": null
    },
    {
        "title": "织图二十四首 分箔",
        "author": "楼璹",
        "content": "三眠三起余，饱叶蚕局促。\n众多旋分箔，早晚磓满屋。\n郊原过新雨，桑柘添浓绿。\n竹閒快活吟，惭愧麦饱熟。",
        "dynasty": "宋",
        "collection_info": null
    },
    {
        "title": "织图二十四首 采桑",
        "author": "楼璹",
        "content": "吴儿歌采桑，桑下青春深。\n邻里讲欢好，逊畔无欺侵。\n筠篮各自携，筠梯高倍寻。\n黄鹂饱紫葚，哑咤鸣绿阴。",
        "dynasty": "宋",
        "collection_info": null
    },
    {
        "title": "织图二十四首 大起",
        "author": "楼璹",
        "content": "盈箱大起时，食桑声似雨。\n春风老不知，蚕妇忙如许。\n呼儿刈青麦，朝饭已过午。\n妖歌得绫罗，不易青裙女。",
        "dynasty": "宋",
        "collection_info": null
    },
    {
        "title": "织图二十四首 捉绩",
        "author": "楼璹",
        "content": "麦黄雨初足，蚕老人愈忙。\n辛勤减眠食，颠倒着衣裳。\n丝肠映绿叶，练练金色光。\n松明照夜屋，杜宇啼东冈。",
        "dynasty": "宋",
        "collection_info": null
    },
    {
        "title": "织图二十四首 上簇",
        "author": "楼璹",
        "content": "采采绿叶空，翦翦白茅短。\n撒簇轻放手，蚕老丝肠嫩。\n山市浮晴岚，风日作妍暖。\n会看茧如瓮，纍纍光眩眼。",
        "dynasty": "宋",
        "collection_info": null
    },
    {
        "title": "织图二十四首 炙箔",
        "author": "楼璹",
        "content": "峩峩爇薪炭，重重下帘幕。\n初出虫结网，遽若雪满箔。\n老翁不胜勤，候火珠汗落。\n得閒儿女子，困卧呼不觉。",
        "dynasty": "宋",
        "collection_info": null
    },
    {
        "title": "织图二十四首 下簇",
        "author": "楼璹",
        "content": "晴明开雪屋，门巷排银山。\n一年蚕事办，下簇春向阑。\n邻里两相贺，翁媪一笑欢。\n后妃应献茧，喜色开天颜。",
        "dynasty": "宋",
        "collection_info": null
    },
    {
        "title": "织图二十四首 择茧",
        "author": "楼璹",
        "content": "大茧至八蚕，小茧止独蛹。\n茧衣绕指柔，收拾拟何用。\n冬来作缥絖，与儿御寒冻。\n衣帛非不能，债多租税重。",
        "dynasty": "宋",
        "collection_info": null
    },
    {
        "title": "织图二十四首 窖茧",
        "author": "楼璹",
        "content": "盘中水晶咸，井上梧桐叶。\n陶器固封泥，窖茧过旬浃。\n门前春水生，布谷催畚锸。\n明朝蹋缫车，车轮缠白氎。",
        "dynasty": "宋",
        "collection_info": null
    },
    {
        "title": "织图二十四首 缫丝",
        "author": "楼璹",
        "content": "连村煮茧香，解事谁家娘。\n盈盈意媚竈，拍拍手探汤。\n上盆颜色好，转轴头绪长。\n晚来得少休，女伴语隔墙。",
        "dynasty": "宋",
        "collection_info": null
    },
    {
        "title": "织图二十四首 蚕蛾",
        "author": "楼璹",
        "content": "蛾初脱缠缚，如蝶栩栩然。\n得偶粉翅光，散子金粟圜。\n岁月判悠悠，种嗣期绵绵。\n送蛾临远水，早归属明年。",
        "dynasty": "宋",
        "collection_info": null
    },
    {
        "title": "织图二十四首 祝谢",
        "author": "楼璹",
        "content": "春前作蚕市，盛事传西蜀。\n此邦享先蚕，再拜丝满目。\n马革裹玉肌，能神不为辱。\n虽云事渺茫，解与民为福。",
        "dynasty": "宋",
        "collection_info": null
    },
    {
        "title": "织图二十四首 络丝",
        "author": "楼璹",
        "content": "儿夫督机丝，输官趁时节。\n向来催租瘢，正为坐踰越。\n朝来掉籰勤，宁復辞腕脱。\n辛勤夜未眠，败屋灯明灭。",
        "dynasty": "宋",
        "collection_info": null
    },
    {
        "title": "织图二十四首 经",
        "author": "楼璹",
        "content": "素丝头绪多，羡君好安排。\n青鞋不动尘，缓步交去来。\n眽眽意欲乱，眷眷首重回。\n王言正如丝，亦付经纶才。",
        "dynasty": "宋",
        "collection_info": null
    },
    {
        "title": "织图二十四首 纬",
        "author": "楼璹",
        "content": "浸纬供织作，寒女两髻丫。\n缱绻一缕丝，成就百种花。\n弄水春笋寒，卷轮蟾影斜。\n人閒小阿香，晴空转雷车。",
        "dynasty": "宋",
        "collection_info": null
    },
    {
        "title": "织图二十四首 织",
        "author": "楼璹",
        "content": "青镫映帏幙，络纬鸣井栏。\n轧轧挥素手，风露凄已寒。\n辛勤度几梭，始復成一端。\n寄言罗绮伴，当念麻苎单。",
        "dynasty": "宋",
        "collection_info": null
    },
    {
        "title": "织图二十四首 攀花",
        "author": "楼璹",
        "content": "时态尚新巧，女工慕精勤。\n心手暗相应，照眼花纷纭。\n殷勤挑锦字，曲折读回文。\n更将无限思，织作雁背云。",
        "dynasty": "宋",
        "collection_info": null
    },
    {
        "title": "织图二十四首 翦帛",
        "author": "楼璹",
        "content": "低眉事机杼，细意把刀尺。\n盈盈彼美人，翦翦其束帛。\n输官给边用，辛苦何足惜。\n大胜汉缭绫，粉涴不再着。",
        "dynasty": "宋",
        "collection_info": null
    },
    {
        "title": "隆山院",
        "author": "宋之才",
        "content": "危磴盘云杪，惊涛涨晚空。\n江山端有待，杖履偶相同。\n孤塔苍茫外，千帆杳霭中。\n谁知丘壑趣，未缚软尘红。",
        "dynasty": "宋",
        "collection_info": null
    },
    {
        "title": "观潮阁",
        "author": "宋之才",
        "content": "风烟未息倩诗催，小立栏桿亦快哉。\n江面贴天晴更好，涛头拍案去仍回。\n晚山过雨乱鬟拥，细舶点空浮雁来。\n坐待月明寒练凈，片槎直欲到蓬莱。",
        "dynasty": "宋",
        "collection_info": null
    },
    {
        "title": "石柱庵",
        "author": "宋之才",
        "content": "炼形仙入天聪洞，卓锡僧归石柱庵。\n穷胜不知天已晚，归来药径月盈篮。",
        "dynasty": "宋",
        "collection_info": null
    },
    {
        "title": "李伯纪丞相挽诗",
        "author": "贺允中",
        "content": "已矣经邦业，茫然造物心。\n人生固有定，天意颇难谌。\n此日嗟亡鑑，当年用作霖。\n吾皇方愿治，十事想遗箴。",
        "dynasty": "宋",
        "collection_info": null
    },
    {
        "title": "题石桥",
        "author": "贺允中",
        "content": "敢祈方广现危梁，千古灯燃共此光。\n聊试茶花便归去，杖头挑得晚风凉。",
        "dynasty": "宋",
        "collection_info": null
    },
    {
        "title": "金山亭呈翁守二首  其一",
        "author": "方廷实",
        "content": "新亭高敞枕城隈，万里江山爽气来。\n云外孤峰擎日晚，林间啼鸟唤春回。\n登车谩有澄清志，览景惭非赋咏才。\n太守风流民讼简，落成尊酒许相陪。",
        "dynasty": "宋",
        "collection_info": null
    },
    {
        "title": "金山亭呈翁守二首  其二",
        "author": "方廷实",
        "content": "丹碧崔嵬切斗魁，峰峦怀抱水萦回。\n春归岩谷幽花发，日上楼台宿雾开。\n天近凤城瞻帝座，云迷鳌海接蓬莱。\n登临谁会迟留意，共折梅花更一杯。",
        "dynasty": "宋",
        "collection_info": null
    },
    {
        "title": "句",
        "author": "方廷实",
        "content": "书乱床头无甲乙，鸟鸣窗外自宫商。",
        "dynasty": "宋",
        "collection_info": null
    },
    {
        "title": "白马井",
        "author": "许康民",
        "content": "矍铄平生善用兵，论他薏苡得贪名。\n不因渴骥遗踪在，谁识将军到底清。",
        "dynasty": "宋",
        "collection_info": null
    },
    {
        "title": "寄吴晞远",
        "author": "祖秀实",
        "content": "官路声名二十年，江乡旧仰贰车贤。\n推将事业归尘外，收得功夫到酒边。\n解榻几闻招隐士，炷香终日对韦编。\n公朝况是登耆哲，早晚蒲轮稳着鞭。",
        "dynasty": "宋",
        "collection_info": null
    },
    {
        "title": "过太平州拜李端叔遗像",
        "author": "折彦质",
        "content": "东来已数月，弛担已渺茫。\n犹喜灾患身，获登先生堂。\n肃衣拜遗像，依然双颊光。\n宛若侍坐侧，妙语发天藏。\n厄穷出天意，人理难度量。\n所幸言不朽，与世为文章。\n赍此復何恨，私淑良不忘。\n小郎出见我，问知雏凤凰。\n他年起门户，尘滓濯秋阳。\n世事几变灭，人生真黄粱。\n置之不足道，感慨涕泪滂。\n我行方有程，坟山空相望。",
        "dynasty": "宋",
        "collection_info": null
    },
    {
        "title": "观汪丞相所藏崔白画罗汉",
        "author": "折彦质",
        "content": "山堂漠漠开晓烟，何许大士当四筵。\n坐忘默识形骸外，持钵植杖风露前。\n老龙欲奋屡回首，于菟甚驯非畏鞭。\n小儿已解辨人我，抱头怖走成痴颠。\n岂知畏爱果何物，手裏舍利空烛天。\n嗟余耳目更浅陋，喜欢获遇希有缘。\n神明泰定始一笑，摩挲粉墨心茫然。\n平生崔白画常见，邂逅入眼多弃捐。\n莫言人物斗奇崛，醉裏落笔神助焉。\n汪公昔入魏帅幕，嘆息鉅壁围神仙。\n归寻十疋好东绢，恰有名手能摹传。\n提携万里到岭表，尤物自得高人怜。\n迩来劫火坏诸有，陪都正苦纷戈鋋。\n无力挽河为吹洗，披图感极泪如泉。",
        "dynasty": "宋",
        "collection_info": null
    },
    {
        "title": "湘山留别",
        "author": "折彦质",
        "content": "寓久浑忘客，临行似别家。\n途穷身更怯，秋老鬓先华。\n生计黄茅合，归期碧海赊。\n湘山今夜雨，留我意无涯。",
        "dynasty": "宋",
        "collection_info": null
    },
    {
        "title": "跋浯溪造极图",
        "author": "折彦质",
        "content": "浯溪未到已登临，笔力能穷造化心。\n我是零陵新逐客，披图一一可追寻。",
        "dynasty": "宋",
        "collection_info": null
    },
    {
        "title": "跋湘西清绝图",
        "author": "折彦质",
        "content": "与山分浅正伤神，蜡屐明朝陌上尘。\n谁写湘西清绝景，巧移林壑慰行人。",
        "dynasty": "宋",
        "collection_info": null
    },
    {
        "title": "超然亭",
        "author": "折彦质",
        "content": "超然亭上鬓毛斑，浩荡秋风小立閒。\n岂为诗情堪过海，只缘脚力要寻山。\n峭峰断续天容缺，高垒萦纡地势悭。\n回首不堪东北望，桂林万里是秦关。",
        "dynasty": "宋",
        "collection_info": null
    },
    {
        "title": "濯缨亭",
        "author": "折彦质",
        "content": "澄练正萦槛，高屏近拥门。\n偏宜云惨澹，更好月黄昏。",
        "dynasty": "宋",
        "collection_info": null
    },
    {
        "title": "雷州苏公楼",
        "author": "折彦质",
        "content": "二苏翰墨仙，谪坠百蛮裏。\n弟兄对床眠，此意孤一世。",
        "dynasty": "宋",
        "collection_info": null
    },
    {
        "title": "寇莱公庙  其一",
        "author": "折彦质",
        "content": "莱公英特姿，谭笑安社稷。\n流离死穷荒，志士气益塞。",
        "dynasty": "宋",
        "collection_info": null
    },
    {
        "title": "寇莱公庙  其二",
        "author": "折彦质",
        "content": "死谪怜忠愍，生还喜子由。\n荒祠连旧宅，几见海云秋。",
        "dynasty": "宋",
        "collection_info": null
    },
    {
        "title": "留别王六公",
        "author": "折彦质",
        "content": "六公八十尚占星，授法东坡今大成。\n此岁得归言不食，几时当雨信如盟。\n误人功业忍更问，老我林泉如可营。\n他日疑谋谁为决，无由重到访君平。",
        "dynasty": "宋",
        "collection_info": null
    },
    {
        "title": "渡海",
        "author": "折彦质",
        "content": "朝宗于海固愿也，一苇杭之如勇何。\n着浅惊呼过又喜，此生是等事尝多。",
        "dynasty": "宋",
        "collection_info": null
    },
    {
        "title": "北归渡海",
        "author": "折彦质",
        "content": "去日惊涛远拍天，飞廉几覆逐臣船。\n归舟陡顿能安稳，便觉君恩更焕然。",
        "dynasty": "宋",
        "collection_info": null
    },
    {
        "title": "留别许廷惠",
        "author": "折彦质",
        "content": "架空作屋纔容膝，中有道人能湛然。\n门外红尘虽扰扰，枕边清梦自翩翩。\n君如海燕时须到，我似江鸥日又迁。\n回首石桥桥上月，与谁同赏第三年。",
        "dynasty": "宋",
        "collection_info": null
    },
    {
        "title": "谢许君瑶",
        "author": "折彦质",
        "content": "东坡遗物来归我，两手摩挲思不穷。\n举取吾家阿堵物，愧无青玉案酬公。",
        "dynasty": "宋",
        "collection_info": null
    },
    {
        "title": "全州尹氏观",
        "author": "折彦质",
        "content": "当门悬泉一线白，绕屋稻田千亩青。\n未论茯苓能解垢，且教月色满空庭。",
        "dynasty": "宋",
        "collection_info": null
    },
    {
        "title": "法轮寺",
        "author": "折彦质",
        "content": "路转崎岖岭，水藏委曲田。\n茂林深似海，古剎湛如渊。\n岣嵝未可到，禹碑真谩传。\n西林归恐暮，欲去又茫然。",
        "dynasty": "宋",
        "collection_info": null
    },
    {
        "title": "胜业寺",
        "author": "折彦质",
        "content": "故宫余禹迹，胜地属僧家。\n古庙松阴合，幽亭竹影斜。\n岭云吟外澹，山鸟定中譁。\n谴逐成轻别，空怀客路赊。",
        "dynasty": "宋",
        "collection_info": null
    },
    {
        "title": "句  其一",
        "author": "折彦质",
        "content": "炼丹垂老心犹健，怀橘当年事已非。",
        "dynasty": "宋",
        "collection_info": null
    },
    {
        "title": "句  其二",
        "author": "折彦质",
        "content": "石桥步月公居后，橘井烹茶我在先。",
        "dynasty": "宋",
        "collection_info": null
    },
    {
        "title": "句  其三",
        "author": "折彦质",
        "content": "待公辅佐中兴了，乞取袈裟送暮身。",
        "dynasty": "宋",
        "collection_info": null
    },
    {
        "title": "次韵大父晒麦",
        "author": "苏籀",
        "content": "西郊岁种十亩麦，自笑不耕惟坐食。\n吾人一饱已天幸，此外何心更求得。\n我田长熟无旱潦，玉粒收来坚且好。\n岂同豪右执券契，虐取多求急于盗。\n我家治生无奇功，累世守此慈俭风。\n仓囷不满非所恤，冒暑一晒安敢慵。\n长空不见纤云起，沽酒烹鸡会邻里。\n炎飚不厌尘满身，冷饼行看冰上齿。\n閒居舍此一事无，狥时干禄姑舍诸。\n信知为农自足乐，秦相未必贤牵卢。",
        "dynasty": "宋",
        "collection_info": null
    },
    {
        "title": "大父令赋旧扇",
        "author": "苏籀",
        "content": "裁纨当团扇，当暑不离手。\n炎凉一推迁，委掷昏尘垢。\n蒙蒙萦蛛网，闇闇迷远岫。\n人情逐时移，浪自分好丑。\n一朝被收录，已迫朱明候。\n开箧振浮埃，清风亦生袖。\n有爱必有憎，无新故无旧。\n可怜汉婕妤，涕泣将为咎。\n贤哉楚令尹，无欣亦无诟。",
        "dynasty": "宋",
        "collection_info": null
    },
    {
        "title": "大父令赋捕鱼",
        "author": "苏籀",
        "content": "寒鱼不乐水，遇汕辄来依。\n溪边蓑笠翁，智深鱼莫知。\n网罟既不设，钓竿亦罢携。\n萧然徒手来，一一收无遗。\n幽人买鱼食，心亦怜鱼痴。\n早知烹割苦，宁如在流澌。\n世人岂异此，外物常见羁。\n好在李斯犬，当观庄子牺。",
        "dynasty": "宋",
        "collection_info": null
    },
    {
        "title": "咸阳县令求清渭楼诗和何子应长句",
        "author": "苏籀",
        "content": "秦如蒹葭未饱霜，四维不举空豪强。\n神疲鬼乏赴功利，兆自襄公终始皇。\n富极熏天力斡地，诸侯西来谁敢当。\n范雎李斯乘利势，蒙骜白起先戎行。\n韩卢前奔宋鹊举，角逐海内如驱羊。\n干戈取之刑法治，举事夸淫惟快意。\n时移数尽非徒然，直笔汗青遭唾毁。\n咸阳宫殿无尺瓦，直抵南山是禾稼。\n山巅观阙总成尘，清渭东流无昼夜。\n昔时此水贯宫垣，今日沦涟县楼下。\n无復秦娥洗粧水，时有村童饮牛马。\n秋波泠泠泛红叶，春天波荡桃花节。\n清名不与世荣辱，混浊何尝妨至洁。\n八川分流皆异态，七泽胸中无芥蔕。\n直须面面倚危栏，殚睹雍州原野火。\n楼中有客雍门弹，坐上悲歌击樽坏。\n何侯精采如琳琅，携诗揖我谓我臧。\n我今为子登楼赋，书版一讽悲兴亡。",
        "dynasty": "宋",
        "collection_info": null
    },
    {
        "title": "次韵范氏子园居即事三首  其一",
        "author": "苏籀",
        "content": "媚兰多畦畹，党竹论尺寻。\n倦矣一枝足，卓哉千里心。\n气含湖海姿，名挂罴虎林。\n长髯罥世累，秃鬓微霜侵。\n雕钻久已休，潜伏恨不深。\n亭丘近来趣，何止如山阴。",
        "dynasty": "宋",
        "collection_info": null
    },
    {
        "title": "次韵范氏子园居即事三首  其二",
        "author": "苏籀",
        "content": "沼沚清涟生，沄沄復浼浼。\n爨清饭不足，欢赏心无馁。\n金丝捻条柯，酥蜡滴趺蕾。\n樱桃与芍药，春事卜贞悔。",
        "dynasty": "宋",
        "collection_info": null
    },
    {
        "title": "次韵范氏子园居即事三首  其三",
        "author": "苏籀",
        "content": "花开且復谢，迴首悲今昨。\n席月吹参差，临芳倾凿落。\n莎苹藉醉枕，风竹惊眠觉。\n宾僚上马去，乌鸟相呼乐。\n春光在木杪，花絮相纷箔。\n酒到忘醇醨，客来无善恶。",
        "dynasty": "宋",
        "collection_info": null
    },
    {
        "title": "耕者得古玉指环一首",
        "author": "苏籀",
        "content": "百世繁华堕劫灰，凄凉断簪并擘钗。\n淑颜窈窕亦尘土，指环耕出田中来。\n野人辛勤务稼穑，两手龟拆闢草莱。\n未知此环竟安用，但讶光采尤奇瑰。\n王孙捉麈不辨玉，手面膏拭无纤埃。\n柔荑纤纤擢绀袖，五云书势高崔嵬。\n金拨收声饫犀筯，冰遏红牙诚妙哉。\n指环不肯贫家售，东邻女贫人道丑。\n巧梳堕马长扫眉，五色纴针工组绣。\n古人制器知为谁，今时岂乏春风手。\n春葱银甲深藏袖，偕老赋诗须我友。",
        "dynasty": "宋",
        "collection_info": null
    },
    {
        "title": "游寒溪次醅字韵题九曲亭一首",
        "author": "苏籀",
        "content": "幅巾戏漉彭泽醅，尺书间觅来禽栽。\n东坡居士五年久，真主未遽求盐梅。\n扁舟夷犹水刻窟，双履秃缺峯峩嵬。\n招揖西山与东鲁，迴首阊阖并玉台。\n标牓高甍方外景，不染时世毫端埃。\n倚空千重翡翠盖，落日万顷琉璃堆。\n兴酣鱼鸟安乐国，喜溢仆驭陶家罍。\n惜哉二老削旧迹，不论石上并墙隈。\n碕岸横舟昔时处，刻划独免漫苍苔。\n梵剎青莲旧僧社，径遂几合无人开。\n方今九原如可作，足使四海无凋摧。\n封章千载垂可否，玉堂黄閤犹儋雷。\n精义穷神致实用，不变生死无去来。\n天下书生践遗迹，棠荫处处思贤哀。",
        "dynasty": "宋",
        "collection_info": null
    },
    {
        "title": "次韵答晁以道见赠二首  其一",
        "author": "苏籀",
        "content": "骨髓缄藏万古谋，畔牢愁思不禁秋。\n常怜屈宋鸣中古，不遇丘轲放一头。\n文赋东坡推典丽，简书西路失归休。\n看公议论方游夏，岂数苏州与柳州。",
        "dynasty": "宋",
        "collection_info": null
    },
    {
        "title": "次韵答晁以道见赠二首  其二",
        "author": "苏籀",
        "content": "玉井之泉汲又新，腐陈收拾已空囷。\n铁牛城下三年眼，剨见仇池社裏人。",
        "dynasty": "宋",
        "collection_info": null
    },
    {
        "title": "次韵范机宜感怀",
        "author": "苏籀",
        "content": "珪组纷纷蚁慕羶，徇人可否冀超迁。\n伤哉远略疲中国，恸矣长星出亘天。\n晋楚春秋书失国，惠昭徒驭竟言旋。\n朝廷得士为强弱，郭隗来归不首燕。",
        "dynasty": "宋",
        "collection_info": null
    },
    {
        "title": "送王机宜归襄阳侍下一首",
        "author": "苏籀",
        "content": "乃公振旅来，河湟新奏捷。\n诗礼壮斋坛，荆州初妥帖。\n王郎赋缁衣，旦暮刷燕越。\n从容挽六钧，邂逅记三箧。\n赏奇必先覩，语怪尤欣惬。\n樵径曳斑杖，僧窗敷白氎。\n解颐千虑却，爬痒众宾厌。\n辕门熊虎士，铁面竦长鬣。\n椎牛赴大釂，割肉挥长铗。\n酸寒商公邑，会我萦仕牒。\n儿嘷羹不糁，女瘦裙剩摺。\n嫉邪髮衝冠，忧国鬚屡镊。\n侯家有美载，寒冬相暖热。\n騕褭带青萍，于菟包璅甲。\n风磴好扶轮，冰溪多病涉。\n凄凉熊耳下，小雪轻尘浥。\n升堂语君公，浚治千楼堞。\n勉勉足兵食，孜孜抚疲苶。\n政成在简易，可大贤人业。",
        "dynasty": "宋",
        "collection_info": null
    },
    {
        "title": "黄筌画金盆鸽孟蜀屏风者也一首",
        "author": "苏籀",
        "content": "孟氏观阙尝鲜新，虬虬栱桷翔青冥。\n可怜当年百事足，鬼眼未遽窥高明。\n铺首仓琅百楼耸，宝帘珠带关银屏。\n风台露榭敞锦缬，朝朝暮暮吹竽笙。\n鹅溪白茧冰雪清，黄史舐笔研丹青。\n屏间观者诚粲者，醉颊融暖兰膏匀。\n金槃滴取宫桃露，点𪑮铅朱三昧处。\n融怡宿粉晕娇红，一片辞枝三月暮。\n妙趣忘言心独覩，花好更教宫女妬。\n綵翎降趾戏宫廷，啄哺驯和谢笼籞。\n跖石窥盆刷羽仪，天乐凤箫鶱欲举。\n智者创物仁者守，何嗟及矣何追咎。\n当时高岸尚微茫，零落萍蓬入谁手。\n华堂粉壁倚叉竿，五十年前亡是叟。\n细说盈亏阅今古，我曹知爱当知恶。\n此间风韵出成都，花上杜鹃啼最苦。\n见之坐右久弥新，咄咄庸工难与语。",
        "dynasty": "宋",
        "collection_info": null
    },
    {
        "title": "避地咏史一首",
        "author": "苏籀",
        "content": "量力难贪督亢图，冯亭致地祸来欤。\n摸金公子驱长戟，割地先生醉堕车。\n乘传有人延剧孟，运筹何术困由余。\n鬼方政赖高宗克，雅信周公无逸书。",
        "dynasty": "宋",
        "collection_info": null
    },
    {
        "title": "东坡三绝句  其一",
        "author": "苏籀",
        "content": "门庭桃柳人人护，焚屋新遭盗跖余。\n邻社萧条近尤剧，孙孙子子宝公书。",
        "dynasty": "宋",
        "collection_info": null
    },
    {
        "title": "东坡三绝句  其二",
        "author": "苏籀",
        "content": "岭背泉甘陵谷迁，危亭圜顾尚依然。\n春兰秋菊无终古，地上居人世世贤。",
        "dynasty": "宋",
        "collection_info": null
    },
    {
        "title": "东坡三绝句  其三",
        "author": "苏籀",
        "content": "为文赤壁并黄坂，奇韵平生想像中。\n延目练江咨逝水，举头碧落看飞鸿。",
        "dynasty": "宋",
        "collection_info": null
    },
    {
        "title": "过故丞相吕汲公坟剎二首  其一",
        "author": "苏籀",
        "content": "元佑推谐弼，干坤岂小康。\n曹参尚清浄，萧傅性刚方。\n报国无遗恨，兴邦举旧章。\n累年公议白，名与日星光。",
        "dynasty": "宋",
        "collection_info": null
    },
    {
        "title": "过故丞相吕汲公坟剎二首  其二",
        "author": "苏籀",
        "content": "缠绵思旧赋，沈痛八哀篇。\n宇宙门人尽，谋谟国史传。\n高闳人莫及，何代独无贤。\n欲说源流远，还应笔似椽。",
        "dynasty": "宋",
        "collection_info": null
    },
    {
        "title": "南溪太息一首",
        "author": "苏籀",
        "content": "东坡曾赏南溪雪，他日流芳好事孙。\n寒祲棱棱裹崧岱，忧端愤愤塞干坤。\n赤囊政尔劳边吏，白羽多应落酒樽。\n太息九原何可作，逸才谁敢赋招魂。",
        "dynasty": "宋",
        "collection_info": null
    },
    {
        "title": "舟中怀古一首",
        "author": "苏籀",
        "content": "耀德先王不耀兵，汪洋施泽在生灵。\n孰违天戒并民欲，不爱邦家嗜虏庭。\n作俑乱生诚有自，覆车势合亦难停。\n山河异境伤王导，云海高翔羡管宁。\n愿以丝毫裨汉室，岂无弓矢毙胡星。\n愚翁事业空遗臭，经义分明战血腥。",
        "dynasty": "宋",
        "collection_info": null
    },
    {
        "title": "次韵陈叔易远别离三首  其一",
        "author": "苏籀",
        "content": "昼短宵未明，何朝妾觌君。\n泪滴九霄雨，愁凝千古云。\n凤藏丹霄晚，鸿遵沙碛远。\n楼迥眼波穷，轴折离魂断。\n安得葛陂龙，肉骨丹九转。",
        "dynasty": "宋",
        "collection_info": null
    },
    {
        "title": "次韵陈叔易远别离三首  其二",
        "author": "苏籀",
        "content": "妇慧弗谙事，谓世无离索。\n洋洋旧依蒲，逐逐难翳藿。\n衝风递弱羽，烂漫何乡落。\n忧端埒南山，那堪鲁酒薄。\n人力末如何，天公良可託。",
        "dynasty": "宋",
        "collection_info": null
    },
    {
        "title": "次韵陈叔易远别离三首  其三",
        "author": "苏籀",
        "content": "别情荼无苦，诀语若为道。\n日近长安遥，山围烟浪遶。\n星河通故都，冰雪迫凋槁。\n迴辕尚茫茫，延颈空矫矫。\n卜归付干策，此策何人抱。",
        "dynasty": "宋",
        "collection_info": null
    },
    {
        "title": "忆雍都一首",
        "author": "苏籀",
        "content": "秦汉西都谁復加，茂陵赋笔大非夸。\n西瞻周道平如砥，南揖秦山翠削瓜。\n电尾风鬉蹄逸健，猬髯黧面手高叉。\n兵微将乏初无奈，贼破功成近可嘉。\n飘泊荆吴最萧瑟，厌闻胡汉更纷挐。\n娱宾北榭忘忧酒，侍燕西川没骨花。\n纵被莼羹当羊酪，未谙舻舫忆骊騧。",
        "dynasty": "宋",
        "collection_info": null
    },
    {
        "title": "栀子花一首",
        "author": "苏籀",
        "content": "镂裁雪羽元同质，合辑龙沈更一家。\n气袭禅僧鼻端白，葩敷溪女鬓唇斜。\n牵缠芗色诚虚幻，结习因缘可叹嗟。\n芍药调和传汉殿，酴醾脂泽有浑耶。",
        "dynasty": "宋",
        "collection_info": null
    },
    {
        "title": "鉴裁一首",
        "author": "苏籀",
        "content": "乔公评老瞒，谪仙奇郭令。\n视远数十载，伟欤真智圣。\n破贼此郎子，勿反吾同姓。\n凡才慁世间，鉴裁惟其证。\n大奸初难辨，明者独深省。\n若人与斯评，厥重如钟鼎。\n纷纷女娲土，安在所讥病。\n惟贤则知贤，丝乱行将整。\n掩书坐前轩，老眼安敢瞑。",
        "dynasty": "宋",
        "collection_info": null
    },
    {
        "title": "夜饮一首",
        "author": "苏籀",
        "content": "微生无限死之徒，瓦解丝棼不易图。\n一篑区区裨大坏，力行踽踽竞长途。\n韬钤筹策皆摧折，文籍条纲总阔疏。\n谁料孟嘉为谢傅，笑观蒋干待周瑜。",
        "dynasty": "宋",
        "collection_info": null
    },
    {
        "title": "去年一首",
        "author": "苏籀",
        "content": "去年胡来清水岩，黄河狭隘冬凌顽。\n戾如飘风速如鬼，犬豕淫虐豺狼贪。\n探马星奔汗流地，猛士眦裂髮指冠。\n潼雍见兵不及万，半阙甲胄屯河边。\n隆寒身体例皲瘃，亦復勉强横戈鋋。\n它司金缯封雍府，犒军纸袄如泥钱。\n胡人隔水相笑侮，杀身于尔何值焉。\n同州告急唇齿喻，无兵赴救诚难旃。\n元戎钤下兵八百，苍头厮养争后先。\n鄜延诏发五千骑，此日收兵姑自全。\n平时保甲例乌合，县符迫促挥空拳。\n甚哉田夫无斗志，一夕惊走如穷烟。\n汉将苍黄结旌遁，虏骑势合弥山川。\n关中控弦诚万骑，忠臣义士力可宣。\n书生命运亦蹇劣，我师疲少邻敌坚。\n却忆长安无事日，谈及祸乱为尤愆。\n饭囊酒罋夸厚福，捧土揭木皆才贤。\n生灵未悉坐何罪，髓脑涂地尤苍天。\n天公诚能佑戎虏，岂復不解兴中原。\n案图戎索八百郡，我邦日蹙知谁怜。\n吴中据江恃舟檝，惴惴栗栗聊偷安。\n旅人流徙隘城郭，岁事寒薄理势然。\n去年往矣不须问，安枕而卧祈来年。",
        "dynasty": "宋",
        "collection_info": null
    },
    {
        "title": "维摩诘一首",
        "author": "苏籀",
        "content": "杯杓何人执其咎，胁胁卑卑十年臭。\n邂逅琼枝解渴心，京洛岂尝开豆蔻。\n博山沈水烧春昼，采英撷萼春风手。\n九迴虿卷纡余秀，尺六仙围楚宫瘦。\n痴狂无限热肝脾，盛诧樱桃比垂柳。\n槁木寒灰不二门，禅功道力何妍陋。",
        "dynasty": "宋",
        "collection_info": null
    },
    {
        "title": "偶成二绝  其一",
        "author": "苏籀",
        "content": "古风未必今人操，老气休祈大吏欢。\n扪腹定无奇士术，萧然且作野人看。",
        "dynasty": "宋",
        "collection_info": null
    },
    {
        "title": "偶成二绝  其二",
        "author": "苏籀",
        "content": "延陵乃有能诗鉴，子路犹为少读书。\n习气未忘番简册，白头稽古不应愚。",
        "dynasty": "宋",
        "collection_info": null
    },
    {
        "title": "梅雨一首",
        "author": "苏籀",
        "content": "柑花销殒荔殊小，海上雨云氛气昏。\n感慨干戈异乡客，愁思骨肉与谁论。\n白鱼紫笋清庖隶，卢橘杨梅积市门。\n作吏天涯何所得，一春黄卷伴芳樽。",
        "dynasty": "宋",
        "collection_info": null
    },
    {
        "title": "张孺人九十六岁签判求眉寿堂诗二首  其一",
        "author": "苏籀",
        "content": "鹊巢流庆嗣如参，鹤髮人间仰达尊。\n经眼尽知三世事，含饴已看几重孙。\n承颜捧诏疏封邑，扇枕温床不倚门。\n取数西方无量佛，满堂氛馥贝多翻。",
        "dynasty": "宋",
        "collection_info": null
    },
    {
        "title": "张孺人九十六岁签判求眉寿堂诗二首  其二",
        "author": "苏籀",
        "content": "萧同叔子无令笑，绵上之推乃弃官。\n咸羡此堂称圣善，累从治剧劝平反。\n晨昏不怠谆谆诲，僮使皆沾洩洩欢。\n紫诏又当称大国，安舆五马迭荣观。",
        "dynasty": "宋",
        "collection_info": null
    },
    {
        "title": "陋居一首",
        "author": "苏籀",
        "content": "平生瓮牖蔀茆菁，江左那无寸土宁。\n游宦飘然纡幕燕，陋居粗有读书萤。\n浮生佛脚须当抱，乱世儒衣便欲停。\n天定灾祥在淫善，北溟安得胜南溟。",
        "dynasty": "宋",
        "collection_info": null
    },
    {
        "title": "羣盗一首",
        "author": "苏籀",
        "content": "贪得不知义，流风紊四维。\n珪珇实盲昏，黥髠亦觊窥。\n谅非跖蹻才，竞揭椎埋旗。\n巨猾肆滔天，小丑争攘欺。\n立国计安出，顾无以家为。\n三州破竹势，吏卒伤挠隳。\n越人竟何能，非復尉佗时。\n壶箪迎王旅，克捷剑之湄。\n闽府幸宴然，一毫未尝亏。\n噫吾有以待，致尔由他歧。\n残蘗失追袭，诸将咸思归。\n勉哉方伯职，力拯邻邦危。\n漳滨拏未解，蜂蝎生武夷。\n姑息倒囷藏，谆复行文移。\n近事苟目前，远忧那敢知。\n天运未太平，佛力亦其微。\n武夫勿告劳，儒冠须出奇。\n知人与安民，此责诚塞之。",
        "dynasty": "宋",
        "collection_info": null
    },
    {
        "title": "秋分一首",
        "author": "苏籀",
        "content": "础湿岚昏近海多，剑霜清刮手亲磨。\n轮囷马栈非难整，索漠牛衣且勿呵。\n好住延陵皋泽去，强同溱洧济人过。\n坐令幽谷迁乔木，盛论中原喻尉佗。",
        "dynasty": "宋",
        "collection_info": null
    },
    {
        "title": "范箕叟啜茗一首",
        "author": "苏籀",
        "content": "无穷赏物胡名达，希世纤柔不计金。\n爱雪并花也延命，掷丝与竹却知音。\n情閒未绝毫釐念，文艷何妨铁石心。\n雅倩樊蛮诵长恨，饮茶亦可拟芳斟。",
        "dynasty": "宋",
        "collection_info": null
    },
    {
        "title": "程帅父朝议年八十余诸人作诗褒咏次韵一首",
        "author": "苏籀",
        "content": "郎潜华首寤銮舆，连帅元戎十乘车。\n吏道薛公何必问，史才倚相妙称书。\n雍容鸠杖朝裾伟，谈笑蒲鞭法网疏。\n万石恬侯定非晚，闽人安枕梦维鱼。",
        "dynasty": "宋",
        "collection_info": null
    },
    {
        "title": "冻雨一首",
        "author": "苏籀",
        "content": "淋淋冻雨滴春朝，正月寒威倍凓憀。\n汩淖不甘劳皁隶，执舆岂必胜刍荛。\n素餐致寇思长策，失业疲氓想易招。\n驯伏强豪苏馁乏，济时筹略直须超。",
        "dynasty": "宋",
        "collection_info": null
    },
    {
        "title": "赠苏文瓘",
        "author": "苏籀",
        "content": "推明能隼骨专车，按地谈天河洛图。\n汉魏晋唐皆贯澈，典坟今昔不荒芜。\n君家庭户闻风旨，吾事分毫等博屠。\n岂待曲终思雅颂，直缘背痒遇麻姑。\n预求补益三年艾，深识妖邪九尾狐。\n博物伟然窥子产，济时岂必愧夷吾。",
        "dynasty": "宋",
        "collection_info": null
    },
    {
        "title": "酴醾一首",
        "author": "苏籀",
        "content": "绊挽风光数丈枝，曳松拖雪不胜宜。\n浓铅轻素谁调练，鬰蕙滋兰无等夷。\n婆律着人酲自解，昆吾雕玉赏尤奇。\n攀条嚊蕊思京洛，末利晶荧自一时。",
        "dynasty": "宋",
        "collection_info": null
    },
    {
        "title": "次韵邓志宏三月辛卯大雨雹",
        "author": "苏籀",
        "content": "剥圭碎璧昆山颓，天容黯惨凝不开。\n隋和抵鹊虎兕吼，阳愆阴伏推从来。\n雀鼠怀安怖入壁，声侔海翻星陨石。\n疾雷破山万壑沸，急雨悬河平地尺。\n嘉生春浅纔纤毫，季子御雹勤嗟嘷。\n冲冲凿冰穷谷裏，申丰此说殊未高。",
        "dynasty": "宋",
        "collection_info": null
    },
    {
        "title": "次梅斋严韵",
        "author": "苏籀",
        "content": "振条裂石寒飕飕，霰集黄昏天为愁。\n若兰政恐远庭户，健步斸本移岩幽。\n断魂能返神可雪，照夜熏天欲奔月。\n妖韶敷艷满东风，肤清骨秀无相绝。",
        "dynasty": "宋",
        "collection_info": null
    },
    {
        "title": "跋思古斋诗卷",
        "author": "苏籀",
        "content": "娉然林下趣，仙袂拥书籤。\n心迹清无滓，情声慧且谦。\n琐窗龟背戏，彤管兔毫尖。\n十愿独非僭，陶云那得添。",
        "dynasty": "宋",
        "collection_info": null
    },
    {
        "title": "僧庵崖上榴花",
        "author": "苏籀",
        "content": "苍崖有红榴，照眼风櫺迥。\n鹤顶磨丹明，猩唇染罗竟。\n天然同心蒂，物理有殊禀。\n青鸟蹙绛巾，奇胶缀琴轸。\n子云畔牢愁，无偕溱洧赠。\n思致玉珑松，皎兮丽宫井。\n江峤琐蛮烟，空烦洛生咏。\n山僧递形语，呵乃枯禅病。\n喁讽独移时，鹘没天宇浄。",
        "dynasty": "宋",
        "collection_info": null
    },
    {
        "title": "游鼓山一首",
        "author": "苏籀",
        "content": "呼船起柁乘潮平，掠窗飘箔疏雨倾。\n漱石枕流东道主，栉风沐雨吾曹行。\n百寻悬瀑泻绅佩，两边乔木翔枅甍。\n乞浆满瓯牛乳粥，纵酒下筯驼蹄羹。\n跻摩顶踵历蹬术，牵挽葛藟披荆榛。\n荒浪搀差復奄霭，巀嶭屃赑仍棱层。\n嘷烟啸雨猨鹤宅，绝山航海樵渔能。\n草衣穴处避世士，木食涧饮安禅僧。\n芝房云阁无尽藏，月屏风幌长明灯。\n笑看阛阓一蚁垤，挥斥氛祲投蛮藤。\n经行石窦解縢屩，饮灌匏杓谈淄渑。\n莫嗔踏碎苍苔色，莫嫌汲浊阴井清。\n膏肓泉石有鉴裁，腾踔岩崿试股肱。\n要识石鼓真面目，立置枕几非绘缯。\n风吹杨叶此山下，欲问故老知谁应。\n市朝一梦争夺际，山海萧散堪伏膺。",
        "dynasty": "宋",
        "collection_info": null
    },
    {
        "title": "和洪玉甫秘监荔枝三首  其一",
        "author": "苏籀",
        "content": "林杪摘星陨，江干疑烧然。\n香包浣花锦，冰质藐姑仙。\n巨擘纷璀璨，丁香吐妙妍。\n唐亡倾国笑，何物免罹愆。",
        "dynasty": "宋",
        "collection_info": null
    },
    {
        "title": "和洪玉甫秘监荔枝三首  其二",
        "author": "苏籀",
        "content": "闽中谱殊盛，唐相赋初工。\n万点凝霞赤，三危滴露丛。\n驱芦抵乌鹊，投李饫儿童。\n子美吟西蜀，樱桃先后红。",
        "dynasty": "宋",
        "collection_info": null
    },
    {
        "title": "和洪玉甫秘监荔枝三首  其三",
        "author": "苏籀",
        "content": "瘴乡骈琐质，善地最蒲闽。\n冠绝林间品，难为坐上宾。\n蟠桃寿天帝，萍实荐居宸。\n无逸为龟策，何烦万马尘。",
        "dynasty": "宋",
        "collection_info": null
    },
    {
        "title": "次韵待制王公出示李公丞相鼓山唱和之什不揆芜累奉和一首",
        "author": "苏籀",
        "content": "颙昂经世量，超轶尘秕浄。\n猗欤寻山屐，泛矣随波艇。\n颜笔振岩崖，戎眼清水镜。\n平籋青云步，何如苍藓蹬。\n忘怀挈伯雅，寓意弹韵磬。\n物外赤松期，域中兜率夐。\n江溟嘘吸际，霞祲廓亏映。\n龙象千础攒，簦屩十方并。\n弥天各纵辩，酌海终弗罄。\n公侯诚得一，品物将大定。\n瞿昙旧摽蕝，嵌洞尤奇胜。\n雷唱涧流迴，石刻惟人竞。\n半山琅玕响，一井玻瓈莹。\n松风瀑水合，时鸟慁人听。\n慷慨羊邹游，雍容裴白并。\n溪谷有佳色，题品益光幸。\n渭滨行将猎，诏促预参乘。\n王公居客右，羊舌偕赵孟。\n小人缪好事，大册挟晨暝。\n击节穆清风，续骚聊比兴。",
        "dynasty": "宋",
        "collection_info": null
    },
    {
        "title": "次韵洪令谷瑞平远台",
        "author": "苏籀",
        "content": "能赋凭高所得多，海云岩崿若君何。\n兼通西竺瞿昙意，欲和南风虞舜歌。\n怪石甘泉作檀施，长廊古殿荫多罗。\n相期正始微言绪，诗眼休嫌俗吏过。",
        "dynasty": "宋",
        "collection_info": null
    },
    {
        "title": "洪子再示论诗之意答一首",
        "author": "苏籀",
        "content": "文章三昧亦无多，甄品难甘状杜何。\n捻脱髭鬚徒自哂，可怜弹铗为谁歌。\n腐陈点化为珍玩，翡翠鹪鹩入罻罗。\n拟续兰台快哉赋，后来作者岂容过。",
        "dynasty": "宋",
        "collection_info": null
    },
    {
        "title": "王叔明示长句讶乌涧人不出楚则失矣齐亦未为得也次韵一笑",
        "author": "苏籀",
        "content": "忍对三峯閟两山，澹蛾三五韵幽閒。\n王郎宾席自水冷，君须举玦人舍环。\n乌涧门阶未尝峻，瑞峯重深一百间。\n列屋罗帷隔风日，九迴沈水纡髻鬟。\n使君素负凌霄志，臞儒何以换酡颜。\n龙香小袖酬绿醑，不管紫云私有语。\n美哉江色酿山光，青琐勤开看烟雨。",
        "dynasty": "宋",
        "collection_info": null
    },
    {
        "title": "次韵王丈丰父待制荔枝二十韵",
        "author": "苏籀",
        "content": "叶实根株尚老苍，龙鳞皋比贵先尝。\n千林断送诗骚酒，三绝无逾色味芗。\n烂酝恢台养风骨，涵滋沆瀣结天浆。\n怕寒僻处深于越，贽贡无阶遇有唐。\n葱鬰梧楸共庭户，风流芝玉秀斋房。\n剖缄绛锦纷狼藉，莹手摩尼可比方。\n頳卵鳞皴雄俎豆，双珠同蒂媚钗梁。\n摘忧林薄明朝竭，缪论蕉卢几许黄。\n口腹定非孤寓客，甘腴尽道胜吾乡。\n峡山高咏诗昌白，韶石英风赋予张。\n芍药亦能烦驿置，蒲萄岂必擅西凉。\n弹圜金橘差坚久，瑛赤含桃讵可双。\n逆目提笼过阛阓，解颐梦渴吸湖江。\n仲宣鸿笔丝纶手，摩诘清才黼藻光。\n妙绝拣枝墙欲动，纤攕称擘侍于傍。\n翰林纪绩延真赏，县长绳愆且弥忘。\n赐燕行看与怀核，分题今日记升堂。\n伤时有似少陵杜，上疏岂惟临武羌。\n深忌河豚恕瑶柱，沈思橄榄过糖霜。\n词情鉴裁俱超卓，促召龙墀献皂囊。",
        "dynasty": "宋",
        "collection_info": null
    },
    {
        "title": "木樨花一首",
        "author": "苏籀",
        "content": "何处闻国芗，珍木秀岩谷。\n高标蕙兰枝，妙辑沈麝酷。\n叶叶秋声中，霏霏早英蔌。\n介特有如松，繁华岂惭菊。\n勃蔚袭轩墀，熏沾满衣服。\n情人擢纤指，拾蕊动盈掬。\n蘼芜见离骚，苓藿入谱录。\n卉裳未可更，鲍肆或争逐。\n乱插琉璃瓶，于斯殊不俗。",
        "dynasty": "宋",
        "collection_info": null
    },
    {
        "title": "寒夜",
        "author": "苏籀",
        "content": "铁檠知漏永，熠耀照蚍蜉。\n三策遗当世，一封陈厥谟。\n甫田须疾耒，巨浸想乘桴。\n应猝诚乖用，何名道不诬。",
        "dynasty": "宋",
        "collection_info": null
    },
    {
        "title": "观兵",
        "author": "苏籀",
        "content": "错捐金带子舆台，李典张辽安在哉。\n济溺我应知大略，摧锋人自得高才。\n伍符勤选加搜练，戎阃徐图妙鉴裁。\n引领山西十万骑，中原失御实堪哀。",
        "dynasty": "宋",
        "collection_info": null
    },
    {
        "title": "次韵洪谷瑞模临皋亭四画",
        "author": "苏籀",
        "content": "退笔残煤作冢池，庶几极力更前追。\n寻源巴峡涛泷派，得骨柯山铁树枝。\n京口风云随叱咤，渭川霆电扫端欹。\n刻舟事往何嗟及，拙目高心付黠痴。",
        "dynasty": "宋",
        "collection_info": null
    },
    {
        "title": "次韵洪令三月晦见寄",
        "author": "苏籀",
        "content": "掺袂东君属此觞，朱明履运返何乡。\n结成硕果鹂鹒语，吹尽落花桑柘光。\n梅雨闻君醉山阁，麦风招我步濠梁。\n惜春岁月那相贷，肠断连山草树长。",
        "dynasty": "宋",
        "collection_info": null
    },
    {
        "title": "东山一首",
        "author": "苏籀",
        "content": "骯脏田官委吏偕，山于吾属倍青哉。\n星言舆轿蒙茏裏，山半振衣嚣鬨埃。\n针水布畦春泽匝，吟风夹路岁寒来。\n架岩刳木泉悲响，鏁洞白云花烂开。\n灰冷虚堂敷白氎，爨清一饭脯青苔。\n欲求出世三空义，一咄疏狂道眼裁。",
        "dynasty": "宋",
        "collection_info": null
    },
    {
        "title": "程帅新作止戈堂索诗谨赋三首  其一",
        "author": "苏籀",
        "content": "建州氓隶敢滔天，乱领妖腰伏乃愆。\n献馘牙门森㦸纛，解严后庑戢戈鋋。\n劳归宣润奇材客，勅赐番禺馈米船。\n劝课蚕桑陈俎豆，顽愚悛悟悔从前。",
        "dynasty": "宋",
        "collection_info": null
    },
    {
        "title": "程帅新作止戈堂索诗谨赋三首  其二",
        "author": "苏籀",
        "content": "都士万家吁盗守，日行三百檄书驰。\n蛮刀短楯相绳擿，章甫毛锥亦可支。\n三道来攻吾设儆，千艘利涉尔焉知。\n三州十万归农亩，櫜戢无穷歌颂诗。",
        "dynasty": "宋",
        "collection_info": null
    },
    {
        "title": "程帅新作止戈堂索诗谨赋三首  其三",
        "author": "苏籀",
        "content": "楚王禁暴惭京观，汉世残民闢徼边。\n伐叛从来非得已，修文自古属高贤。\n禽鱼草木无垠惠，乡校康庄议论妍。\n尽悴使君朝听美，不然海国岂安全。",
        "dynasty": "宋",
        "collection_info": null
    },
    {
        "title": "连雨偶成二首  其一",
        "author": "苏籀",
        "content": "槛櫺生菌地生衣，釜甑有鱼盘有薇。\n适俗簪裾取萦挽，累人口腹得岖崎。\n行看海雾江云尽，却放风台月观辉。\n拨置图书绝欣慨，一巾一钵款山扉。",
        "dynasty": "宋",
        "collection_info": null
    },
    {
        "title": "连雨偶成二首  其二",
        "author": "苏籀",
        "content": "愚翁夸甫骨应寒，宇宙因谁危与安。\n治道灼知斯鞅妄，中兴窃拟导安难。\n文章一伎真何益，得失他年极易观。\n私喜崔骃薄班固，缪贤朱博毁师丹。",
        "dynasty": "宋",
        "collection_info": null
    },
    {
        "title": "雕木工",
        "author": "苏籀",
        "content": "君不见峄山高崖斯相蹟，枣木刻模真并失。\n又不见深之袖手安国碑，帝悟百牛掀倒石。\n秦唐二子皆有声，何必今人不逾昔。\n拙工砺器雕不已，印版传书差可贵。\n方趺图首效碑影，穿凿胶黏总纰颣。\n凤山之水生琼玖，斲磨光泽坚而黝。\n文章光艷照千古，玉牒万金吁可剖。\n刊劖四海多名手，何必区区镌腐朽。",
        "dynasty": "宋",
        "collection_info": null
    },
    {
        "title": "送朱乔年被举荐监石井镇",
        "author": "苏籀",
        "content": "石井镇初腾一鹗，管城子健斡千钧。\n已然自足雄吾党，其进祇应轶古人。\n衣被卉裳殊欲惯，解捐犊佩猾商驯。\n万钟他日扶危手，五斗怡怡为奉亲。",
        "dynasty": "宋",
        "collection_info": null
    },
    {
        "title": "奉和秘监洪丈迎谏议徐公建除之什并次元韵",
        "author": "苏籀",
        "content": "建极翊皇舆，蓬庐怀致主。\n除书肆时夏，提纲众目举。\n满朝想风采，爱及巾垫雨。\n平平戒自守，落落进攻取。\n定倾繄其人，防秋今尚暑。\n执舆岣嵝岭，栉风闽海浦。\n破的出新诗，江山缭樽俎。\n危机见未萌，刚鲠殊不吐。\n成宪万方瞻，作者七人数。\n收召无遗贤，商山非为吕。\n开悟尧舜心，亢宗诚刻苦。\n闭门踰厥垣，孰与驱驰许。",
        "dynasty": "宋",
        "collection_info": null
    },
    {
        "title": "古劝学行",
        "author": "苏籀",
        "content": "昔岁原伯鲁，前日棘子成。\n所谓悉常事，野哉亦苟生。\n岂知负孔圣，义理如何行。\n善饭斯为福，食肉其堪盲。\n六籍漫不省，千载谁辨明。\n秦时害文维法吏，赵高趦趄诳当世。\n小夫无知信可耻，大官不学粗且鄙。\n深思博问如其智，精义入神以致治。\n从来廊庙须奇策，乃用弓戈为快意。\n孔明泽中梁甫吟，着表行师肯倩人。\n吕蒙孜孜窥往事，知新益解图当今。\n横槊胡为忘试艺，不文不武伊何遵。\n嗟予贫贱年将老，学古忧时满怀抱。\n斯民陷溺岂无说，天下復平要有道。\n子思立教自明诚，伯业华巅愈贪讨。",
        "dynasty": "宋",
        "collection_info": null
    },
    {
        "title": "夏旱一首",
        "author": "苏籀",
        "content": "阳厄会百六，骄亢惨如毁。\n素秋垂二七，十旬赤千里。\n土田灵龟坼，水车渴乌柅。\n历时书不雨，槁矣吁田穉。\n虽然海有潮，何堪井无水。\n塞鼻炎烟鬰，吹面江风靡。\n憬俗雪不降，炎洲冰讵履。\n虐魃岂胜诛，巫尪窘臞悴。\n雩禜按典彝，祝史殊跛倚。\n资舟舟已尽，振廪廪余几。\n枵然望云汉，邈乎嗥屏翳。\n戎虏未入朝，耕战诚劳勚。\n收募联什伍，倍蓰给饷馈。\n伊人亏颗粒，主者遭忿詈。\n覆载疑亭育，蘧蒢视生类。\n作为三日霖，霶沱万事理。\n焦枯已不救，根蘗或可冀。\n疲民亿万口，生生荷天帝。\n侏儒一囊足，孤寡千箱赐。\n三军尽凫藻，邦邑岂小乂。",
        "dynasty": "宋",
        "collection_info": null
    },
    {
        "title": "张子安求无外道人挽词  其一",
        "author": "苏籀",
        "content": "奉匜谁过仲卿贤，独泣牛衣枕泪眠。\n墨误唾花衫未故，诗题摘叶柹犹鲜。\n悽凉玉雪卿卿意，惆怅房栊步步莲。\n抚念琴书旧同赏，爵名重刻更巍然。",
        "dynasty": "宋",
        "collection_info": null
    },
    {
        "title": "张子安求无外道人挽词  其二",
        "author": "苏籀",
        "content": "芙蓉城阙宜通籍，姑射山头素卜邻。\n举世难工断肠句，何时再得捧心人。\n芝兰奕代传遗懿，玉树千年锁暗尘。\n珍重清风入襟袖，每篇佳处想精神。",
        "dynasty": "宋",
        "collection_info": null
    },
    {
        "title": "闽中秩满一首",
        "author": "苏籀",
        "content": "蛮府同僚问字奇，老成衣钵旧箴规。\n飓风不讶飞黄雀，污渎犹将贷病鸱。\n前日幕谋非妙伎，今时民瘼愧良医。\n径从南浦携书笈，吉贝裳衣皂帽帷。",
        "dynasty": "宋",
        "collection_info": null
    },
    {
        "title": "次韵洪谷瑞见和",
        "author": "苏籀",
        "content": "此间空洞最无奇，整整从绳仅满规。\n併谱沈芗及苓藿，公言羊质录鸮鸱。\n秃巾鲍肆穿芒屩，争席畦丁与马医。\n海浸冰销元凯癖，玉杯繁露董生帷。",
        "dynasty": "宋",
        "collection_info": null
    },
    {
        "title": "招范子仪登昇山次范韵",
        "author": "苏籀",
        "content": "束带殊憎市声沸，幅巾聊復隐居寻。\n凌虚马鞍林峦表，滴翠驼裘涧谷深。\n箇裏膏肓空自许，何期烟雨挠重临。\n长瓶大白开狂喙，绝海驱山叹未禁。",
        "dynasty": "宋",
        "collection_info": null
    },
    {
        "title": "送范比部持节广东",
        "author": "苏籀",
        "content": "羊城使者神仙中，苒苒叱驭凌云踪。\n绣袂吾徒强掺执，解手一举南飞鸿。\n君侯烜赫标肉谱，文正烈祖忠宣父。\n典刑付託呼所钟，经国风规俨如故。\n伤时嗟我思古人，遗直茂勋君世嗣。\n春秋主盟由范氏，不战屈人从范智。\n备尝世故无难易，出入淹迴俱掌计。\n世推汲偃似长孺，共怀下惠贤展喜。\n鸟言夷面吾氓耳，岂弟公清渠自理。\n声华本实警蛮貊，锋颖天然加峭利。\n转粮遵海爰究度，併按三河应不避。\n追车少日便还朝，首出儒林冠循吏。",
        "dynasty": "宋",
        "collection_info": null
    },
    {
        "title": "与可墨竹二十韵",
        "author": "苏籀",
        "content": "天工奇水墨，晴景照檀栾。\n影动嵇阮爱，笋穿淇渭干。\n禅翁三昧力，老手一挥间。\n意匠先鹘落，心造忘笔端。\n芥胸极蓊蔚，振袖疾飞翰。\n道妙进乎伎，自得即之安。\n刚耿在眉睫，岁寒出脾肝。\n动色娱倾耳，可听非惟观。\n飒沓掀翠羽，交戛敲琅玕。\n雷惊碧霄耸，风倒悬崖攀。\n雨霜斜重势，龙凤飞鸣竿。\n劲挺加掩冉，英奇阅雕残。\n缇缯钉墙仞，秀绝袭衣冠。\n备悉湖州派，恨不彭城看。\n不可无此君，宁可弗至膰。\n买林自亏蔽，折槛萦丛攒。\n房拢侍便嬖，园苑隔扃关。\n要见一室中，幸容四壁宽。\n此画会通灵，请公牢鐍缄。\n王侯傥奉借，定鏁空厨还。",
        "dynasty": "宋",
        "collection_info": null
    },
    {
        "title": "次韵范子仪怡山饭讫访王仙君旧迹一首",
        "author": "苏籀",
        "content": "云衲撞钟集，鹤衣舆轿来。\n暂沽彭泽酒，岂碍太常斋。\n道释纵横说，门庭南北开。\n皂丛天籁响，棋罢想龟迴。",
        "dynasty": "宋",
        "collection_info": null
    },
    {
        "title": "次韵范子仪东山之什",
        "author": "苏籀",
        "content": "东隅岭峤纡层出，浓翠春粧日夕佳。\n僧老林丘党猨鹿，地灵山泽产龙蛇。\n井泉移得天台脉，洞壑时开阆苑花。\n可笑篮舆趁斜日，白云迴首梵王家。",
        "dynasty": "宋",
        "collection_info": null
    },
    {
        "title": "次韵伯业赋诗相迎喜予解秩一首",
        "author": "苏籀",
        "content": "长衾大枕寝将安，猘子成擒路不难。\n充类未应于义尽，去官无责本恭宽。\n兵戈销弭非吾力，冠剑疏慵强汝弹。\n新岁举觞嘉善祷，扫清崧颍并凭鞍。",
        "dynasty": "宋",
        "collection_info": null
    },
    {
        "title": "次韵洪六丈舍人苏黄马券一首",
        "author": "苏籀",
        "content": "长鸣天廐起毛龙，万马皆喑一洗中。\n立仗式仪稽马叟，解骖牵赐有裴公。\n累年兵火苏黄蹟，旧券山河带砺同。\n揽笔诗翁拟骚雅，雄然台阁快哉风。",
        "dynasty": "宋",
        "collection_info": null
    },
    {
        "title": "汲东坡所浚井一首",
        "author": "苏籀",
        "content": "帅贰英英驻节旄，继唐流泽便滔滔。\n源深东绝三桥市，涨缩西湖二寸篙。\n沟驶甃坚无旱潦，瓶翻筒漏饮豚羔。\n私家诵佛千畦稻，官帑收功万斛醪。",
        "dynasty": "宋",
        "collection_info": null
    },
    {
        "title": "旅舍中秋一首",
        "author": "苏籀",
        "content": "芦笙茆茹野人编，竹几藜床已侈然。\n月满光临感珠夜，风高冷过曝衣天。\n酒浮炉肆人呼友，雀啅梅花鹭睨莲。\n静士兀然方止酒，旧琴不计有无絃。",
        "dynasty": "宋",
        "collection_info": null
    },
    {
        "title": "小僧乞其师静悟塔铭一首",
        "author": "苏籀",
        "content": "劫火吴宫尽，耆年亦已殂。\n勤拳依佛敕，精苦是僧摸。\n愿力归兜率，宗风化给孤。\n禅心不沦谢，楚些漫招呼。",
        "dynasty": "宋",
        "collection_info": null
    },
    {
        "title": "将军一首",
        "author": "苏籀",
        "content": "将军义勇名，蜂蚁尝旅拒。\n俯迩建赤油，超摇挥白羽。\n不辞援鼓桴，岂以遗君父。\n匈奴恨未灭，致官逾哙伍。\n麾下例千金，赫然士豫附。\n家庭树曲旃，天街腾露布。\n平昌平恩侯，议论宁肯忤。\n万金十千户，募将斩亡虏。\n列屋鏁名倡，连车载清酤。\n用钱取水衡，卜宅凌武库。\n山岳势能移，震电赫凭怒。\n画地成江河，鼻息吹云雾。\n私鬬患不怯，公战则先务。\n可怜金玉帛，殊胜烟埃土。\n嗟彼绅佩俦，索漠何太窭。\n试移名将传，予汝频晤语。",
        "dynasty": "宋",
        "collection_info": null
    },
    {
        "title": "夜凉",
        "author": "苏籀",
        "content": "白屋秋声裏，蹉跎旅食春。\n挑灯鲁酒薄，拊枕越鸡晨。\n学术家传业，风流德有邻。\n似闻川陜捷，吾道付峨岷。",
        "dynasty": "宋",
        "collection_info": null
    },
    {
        "title": "题张公文潜诗卷一首",
        "author": "苏籀",
        "content": "羣才奔正始，辨论轶髯卿。\n诸老力推毂，斯文有定评。\n龙旗叔孙氏，金笔左丘明。\n杕杜尝嗤点，椒兰足陷倾。\n穷途乖党侣，陋屋挂冠缨。\n彰炳流千载，嗟咨奠两楹。\n桑枌堕兵火，简札落寰瀛。\n态度云霞蔚，瑰奇珠玉生。\n渊停真可挹，川驶不留行。\n机杼班扬旧，笙竽陶谢并。\n风骚齐穆若，郊岛埒低平。\n百末芳蜂采，千岐理刃迎。\n斧斤皆阁束，凿枘自天成。\n大论尤宏博，短章工冽清。\n精微演孔佛，刚毅奖周京。\n粝食何曾餍，高标不朽名。\n斐然愚小子，钦咏有余声。",
        "dynasty": "宋",
        "collection_info": null
    },
    {
        "title": "国士一首",
        "author": "苏籀",
        "content": "五陵少年铜乳臭，哲肃何甘作牛后。\n曲合污世乡愿徒，俗学聋瞽纷芜莠。\n文士规模正始间，风流可喜未曾有。\n志士机敏常济务，斡旋金谷捷趋走。\n取乱尤须见兵势，料敌先应决攻守。\n至言硕画安危机，却顾前思能审究。\n服戎角力乃兵耳，入幄造膝直御寇。\n人心天意归有道，务穑训学臻富寿。\n自古迂儒无益算，盖世奇才实天授。\n谁能剡牍出公言，明年定取单于首。",
        "dynasty": "宋",
        "collection_info": null
    },
    {
        "title": "闻旧曲一首",
        "author": "苏籀",
        "content": "短舞长讴撩性情，狗翻砑鼓醉承平。\n六么花下西湖集，三迭云凝玉塞声。\n治世之音岂沦谢，淫哇已极返和清。\n关雎正雅终知律，前圣尝云畏后生。",
        "dynasty": "宋",
        "collection_info": null
    },
    {
        "title": "中觞二绝  其一",
        "author": "苏籀",
        "content": "欲澜秋水剪瞳人，愁绝春山效玉真。\n擘了荔支抛荳蔻，送鈎非復近前嗔。",
        "dynasty": "宋",
        "collection_info": null
    },
    {
        "title": "中觞二绝  其二",
        "author": "苏籀",
        "content": "珠贯笋弯奇出伦，龙兰入缕迭文茵。\n芳年长好长欢夜，满意同心同梦人。",
        "dynasty": "宋",
        "collection_info": null
    },
    {
        "title": "题两黄仙人炼丹山顶一绝",
        "author": "苏籀",
        "content": "丝毫触石千山泽，喙吻传声万壑雷。\n信有藓书标洞府，不应俗驾半途迴。",
        "dynasty": "宋",
        "collection_info": null
    },
    {
        "title": "平津一首",
        "author": "苏籀",
        "content": "布衣海上看羣豕，金门晚跻作三吏。\n汉主功名气薄云，柄用儒术亲且贵。\n晓通当世博前闻，自得春秋有余地。\n臣节俭约君道广，烜赫颙昂仍布被。\n苍海西南罢远征，恳弃朔方违诏旨。\n发策不如朱长史，庭论依违何委靡。\n议诛郭解沮卜式，山东鄙人殊不鄙。\n流辈纷纷称职难，黄髮鬖髿保终始。",
        "dynasty": "宋",
        "collection_info": null
    },
    {
        "title": "皇甫一首",
        "author": "苏籀",
        "content": "吏部初学除陈言，学成理达无可删。\n腐朽点化皆不凡，有如黄河出昆崙。\n鱼龙万怪随涛奔，志气刚伟充干坤。\n灌溉所短夸雄浑，篇什性情礼义根。\n亦曰余事期知文，弟子皇甫同光尘。\n师说岂不明渊源，首推燕许润王纶。\n明堂郊庙严且尊，呜呼古人弗妄云。\n研钻百家穷典坟，两贤纂组承华勋。\n演敷奇致开妙门，荡耀四海苏顽昏。",
        "dynasty": "宋",
        "collection_info": null
    },
    {
        "title": "中垒一首",
        "author": "苏籀",
        "content": "更生倾侧四斥已，精诚所祈格天地。\n着明深切安危机，同道萧周数人耳。\n不容何病见君子，节义政应强国势。\n倖卿权尹岂尝无，忠正得朋侥冒柅。\n可怜孤直援又寡，恶恶如风力排诋。\n汉皇听纳知其忠，左右侧目争摧圮。\n亲亲公族人莫比，按据春秋忧变异。\n萧张戮死正人空，挫姦救危宁畏忌。\n勤勤请抑外家权，社稷安荣长久计。\n二十余年列大夫，痛切皇舆难坐视。\n当时不谓秦无人，异世知音诚叹企。\n乱生祸重英杰资，无竞维人当树置。\n绛侯博陆在岩廊，高武不復忧刘氏。\n胡为一篑障江河，谏鼓屡鸣那得济。",
        "dynasty": "宋",
        "collection_info": null
    },
    {
        "title": "甲寅岁雪一首",
        "author": "苏籀",
        "content": "冬燠阳淫遇上春，飞霙爽彻浩无垠。\n凌霄据壤平洼凸，破块抽萌蚀腐陈。\n皎洁肌容宜夜觌，培堆靀松诘朝新。\n匀匀帝泽烝民粒，止止人寰世界尘。\n野渡舟沈堆鹭羽，豪家堂下散瑶珉。\n袁生高卧诚清尚，慧可安心奈苦辛。",
        "dynasty": "宋",
        "collection_info": null
    },
    {
        "title": "程待制迈父求挽词  其一",
        "author": "苏籀",
        "content": "从班有子莳陔兰，三贵相承德齿官。\n政理庭闱贻济美，暄凉枕席问平安。\n箕裘桑梓人钦羡，滫瀡膏饴养色难。\n千乘送车倾井邑，剑留传宝涕汍澜。",
        "dynasty": "宋",
        "collection_info": null
    },
    {
        "title": "程待制迈父求挽词  其二",
        "author": "苏籀",
        "content": "太古衣冠绮季风，厖眉鹤骨似霜松。\n一枰瓜葛为嬉笑，奕叶芝兰真睦雍。\n珍具乞言端有属，搢绅歌咏庆惟钟。\n归全五福殊无憾，密印行将一品封。",
        "dynasty": "宋",
        "collection_info": null
    },
    {
        "title": "题僧寮白瑞芗一首",
        "author": "苏籀",
        "content": "芳蕤何蒨绚，尤物真旖旎。\n五叶映雕栏，三桠骈粉蕊。\n妍分春月魄，香彻肌骨髓。\n壁观艷成魔，鹤林神作祟。\n岂特梅可簪，殊胜麝多忌。\n野藋与戎葵，犹堪解其秽。",
        "dynasty": "宋",
        "collection_info": null
    },
    {
        "title": "韩簿之常山送行一首",
        "author": "苏籀",
        "content": "苍隼卑飞亦将击，素琴不拟贵高张。\n勾稽俛首亲朱墨，甘旨役心谋稻粱。\n吏干能称追伯仲，朝端近例寘周行。\n题名塔庙经坊市，俯瞷烟云越涧冈。\n相勉三余牵着拟，助栽九畹待芬芳。\n絷维骐骥初从轭，强劲蒹葭要饱霜。\n县小官閒无甚责，秩卑俸薄又何伤。\n公田私亩工夫遍，世阀前修在激昂。",
        "dynasty": "宋",
        "collection_info": null
    },
    {
        "title": "紬史",
        "author": "苏籀",
        "content": "延陵皋壤决归欤，习气过忧觚不觚。\n何怪倚门嗟抗脏，近来合乐宠侏儒。\n过关自欲闻鸡唱，居肆何须较马摸。\n乖合偶然非汝力，迷途先觉解挛拘。",
        "dynasty": "宋",
        "collection_info": null
    },
    {
        "title": "着书",
        "author": "苏籀",
        "content": "着书前古老虞卿，何必穷愁学乃成。\n驾说精心是家训，修辞肆笔体人情。\n少年竦跃文章慕，老去冲融道术鸣。\n流略从今皆指掌，粗令衰世不喑盲。",
        "dynasty": "宋",
        "collection_info": null
    },
    {
        "title": "大坞山寺",
        "author": "苏籀",
        "content": "巘谷窈幽深，映发杉松嘉。\n击钵半乔木，烧香乱烟霞。\n穹林擢峭壁，搀竦迴环遮。\n四合山復山，泉籁音响譁。\n清致满楼阁，道人心靡他。\n寒磵柹栗秋，暗窗秀枇杷。\n倦飞暂投迹，脱兔无復罝。\n茹粲盐酪空，解钏与笄珈。\n余生愧语偷，逆旅即住家。\n战鼓震淮甸，雄师奋爪牙。\n儒士缪揣摩，戎韬政纷拏。\n才智为人谋，何事丘中麻。\n冥鸿跨海岱，逝水悲荣华。\n旷哉游方外，心迹同幽遐。",
        "dynasty": "宋",
        "collection_info": null
    },
    {
        "title": "幽栖三首  其一",
        "author": "苏籀",
        "content": "去去追濠濮，悠悠平渭莘。\n荒凉罗雀处，寤寐叱牛频。\n鸮炙逢希阔，萍虀适酝醇。\n自谋蝼蚁穴，何以拯斯人。",
        "dynasty": "宋",
        "collection_info": null
    },
    {
        "title": "幽栖三首  其二",
        "author": "苏籀",
        "content": "豹雾谷容晦，虎风林响寒。\n通宵喧涧濑，出日照岚峦。\n掩卷妨作乐，搘筇咏考槃。\n王孙有窟宅，吾道尚艰难。",
        "dynasty": "宋",
        "collection_info": null
    },
    {
        "title": "幽栖三首  其三",
        "author": "苏籀",
        "content": "三芝羽人伫，五诫坏衣修。\n农圃日用事，刍荛无几求。\n林丘识真趣，城阙罢菟裘。\n挥斥尘劳客，平生为道谋。",
        "dynasty": "宋",
        "collection_info": null
    },
    {
        "title": "腊雪一首",
        "author": "苏籀",
        "content": "吞屋糁空嗥越犬，如椽悬乳战吴僧。\n皛然一色纷无际，飘瞥羣花散却凝。\n人迹禽飞遭屏绝，竹端松顶重何胜。\n将军逐虏弓刀湿，坐幄书生能不能。",
        "dynasty": "宋",
        "collection_info": null
    },
    {
        "title": "晴日纵步二首  其一",
        "author": "苏籀",
        "content": "穷腊末垂风景和，久游诚是我陵阿。\n牧童笛远鸡凫散，猎户弓鸣猯鹿多。\n季雅濙濙疑蜜酿，木奴小小似金槎。\n起溲十裂吴羹酽，止酒陶诗但独哦。",
        "dynasty": "宋",
        "collection_info": null
    },
    {
        "title": "晴日纵步二首  其二",
        "author": "苏籀",
        "content": "云际潺湲入下田，田塍级级逗平泉。\n羊肠荦确褰裳过，蜗殻跧藏插槿边。\n荷莜何人行嘆息，馈浆与客更留连。\n丹霞翠雾皆招隐，一抹残阳众木颠。",
        "dynasty": "宋",
        "collection_info": null
    },
    {
        "title": "和卷中韩子苍梅花三首  其一",
        "author": "苏籀",
        "content": "先开媚晴昊，孤艷断魂时。\n遶树沈烟度，凌寒檀晕披。\n参横明月观，雪细影娥池。\n结实冥冥雨，君看雀啅枝。",
        "dynasty": "宋",
        "collection_info": null
    },
    {
        "title": "和卷中韩子苍梅花三首  其二",
        "author": "苏籀",
        "content": "冻枿虽臞甚，含英山意催。\n斲冰衝晓色，绽绿透春迴。\n健步故人信，流芳好事杯。\n不论山水僻，往往拾香来。",
        "dynasty": "宋",
        "collection_info": null
    },
    {
        "title": "和卷中韩子苍梅花三首  其三",
        "author": "苏籀",
        "content": "国香倾国色，天质殆天怜。\n含笑冰崖侧，无言石濑溅。\n湘娥愁暮倚，孙令馥终筵。\n卜夜多松炬，玉容殊更妍。",
        "dynasty": "宋",
        "collection_info": null
    },
    {
        "title": "留别赵大年并侄十七秀才  其一",
        "author": "苏籀",
        "content": "晋公宾佐选，英毅冠朝端。\n三日拂冠剑，一时增羽翰。\n世家存器质，国论伫图难。\n从此抛经卷，青毡拜近官。",
        "dynasty": "宋",
        "collection_info": null
    },
    {
        "title": "留别赵大年并侄十七秀才  其二",
        "author": "苏籀",
        "content": "君年有余富，我老渐来侵。\n莽苍麏鼯野，峙停鸾鹄音。\n藜羹秉觚牍，筚路向山林。\n商略古人意，孜孜不患深。",
        "dynasty": "宋",
        "collection_info": null
    },
    {
        "title": "瑞香一首呈韩子平",
        "author": "苏籀",
        "content": "未拆娇红浅紫骈，差差众叶翠翘然。\n误称兰艷风流冠，且纵桃夭万一怜。\n列槛闭帷增峭烈，诉杯阁笔负婵娟。\n司花处子春风面，醲态奇香想象焉。",
        "dynasty": "宋",
        "collection_info": null
    },
    {
        "title": "金华邵氏面山临溪而居又架木为亭云林丘壑之胜趣乃兼得之邵氏求其名予诵东坡江郊诗名之曰蒨绚题一绝",
        "author": "苏籀",
        "content": "茂林翠巘碧潺湲，凉月白云飘素筵。\n几杖逍遥领其会，佳哉蒨绚有余妍。",
        "dynasty": "宋",
        "collection_info": null
    },
    {
        "title": "大暑忆灵隐寺冷泉一首",
        "author": "苏籀",
        "content": "我念热客辞，怀哉冷泉游。\n此水暨此山，清便物殊尤。\n澄渟快一生，晶澈夺两眸。\n青瑶碧玻瓈，三顷方能侔。\n澡雪戏{山豦}间，大川漫悠悠。\n浣瀹鑑临际，千仞险何求。\n面堂浸几筵，泛桨扬扁舟。\n泠泠析酲惛，一一数鰕鳅。\n当阶掬珠璧，欹枕拖纶鈎。\n雷霆落闸喧，雪霜浮涧流。\n京江谢洁滑，苕霅雄偏州。\n月夕了无滓，暑天常似秋。\n拜尘付一咍，汩泥亦包羞。\n愿浴岐山凤，勿饮荆州牛。",
        "dynasty": "宋",
        "collection_info": null
    },
    {
        "title": "苦热二首  其一",
        "author": "苏籀",
        "content": "示病刘松殊不饮，烁燔汗眩兀如痴。\n尘嚣堀堁东山扇，汩浊祇惭叔度陂。\n茗汁粟浆迴渴梦，大门高屋惮炎曦。\n生灵惴惴苗同槁，救暍哀祈风雨吹。",
        "dynasty": "宋",
        "collection_info": null
    },
    {
        "title": "苦热二首  其二",
        "author": "苏籀",
        "content": "越吟吴咏两参商，我那皋原侬水乡。\n赤地千仓待舂簸，炎飚九夏剧晴阳。\n云霓不族讼风伯，雷电惭劳驱毕方。\n独卧嗟咨龙伯懒，梦乘天驷洒淋浪。",
        "dynasty": "宋",
        "collection_info": null
    },
    {
        "title": "题徐师川诗卷一首",
        "author": "苏籀",
        "content": "学究村村自谓贤，西京泾渭派沦涟。\n古人圣处工研贯，新义阿时力洗湔。\n炳阔多闻包宇宙，閴寥余韵出蹄筌。\n飘然径造骚人室，老愤应加视后鞭。",
        "dynasty": "宋",
        "collection_info": null
    },
    {
        "title": "不雨一绝",
        "author": "苏籀",
        "content": "云将礮车来御敌，雨师箭镞插于房。\n西成一颗望千滴，跋扈朱明未可量。",
        "dynasty": "宋",
        "collection_info": null
    },
    {
        "title": "校雠古史二首  其一",
        "author": "苏籀",
        "content": "炎牺分纪到先秦，散脱前闻待发明。\n处士妄谈纷战国，专门阿党蔽西京。\n尘沙涤荡川归海，故实符同史与经。\n梦奠老人遗意得，摩天巨刃不留行。",
        "dynasty": "宋",
        "collection_info": null
    },
    {
        "title": "校雠古史二首  其二",
        "author": "苏籀",
        "content": "貌从周孔讥诬僞，臆断诗书悉抵梧。\n悟鉴精明原本末，讨穷商略较锱铢。\n所存偶免随秦火，不喻遗忘笑汉儒。\n理胜凛然词旨达，知音傥遇圣人徒。",
        "dynasty": "宋",
        "collection_info": null
    },
    {
        "title": "次韵范才元中秋夜",
        "author": "苏籀",
        "content": "常娥偕婺女，万里玉京会。\n云璈阕未终，莫霭黯愁对。\n真人一謦欬，开阖随霁晦。\n寒波扬广廷，清光一年最。\n顷刻人间世，银色化诸秽。\n法士屏杯杓，痴儿恋珍贝。\n皆言此宵乐，復欲何时醉。\n蟾宫正植璧，星潢亦委佩。",
        "dynasty": "宋",
        "collection_info": null
    },
    {
        "title": "晚秋偶成",
        "author": "苏籀",
        "content": "生涯一笑槁梧横，叶下寒波收潦清。\n金钿露香花近信，乳泓云拨酒新萌。\n岷人罢赋家四壁，洛客懒吟棋一枰。\n流落粗疏分樵牧，故人衮衮任公卿。",
        "dynasty": "宋",
        "collection_info": null
    },
    {
        "title": "侨居",
        "author": "苏籀",
        "content": "买僮贷宅愈迂疏，颖士皆能讲旧庐。\n典学前闻质郯子，天人定胜取申胥。\n未应孤负囊中笔，粗尔消磨架上书。\n借问棼丝谁任理，岂惟短髮每晨梳。",
        "dynasty": "宋",
        "collection_info": null
    },
    {
        "title": "次韵伯父茶花  其一",
        "author": "苏籀",
        "content": "鸟咮倾蓝雨春霁，琼芳入眼雾冬昏。\n一枝肤雪壶中曜，静几低窗养晏温。",
        "dynasty": "宋",
        "collection_info": null
    },
    {
        "title": "次韵伯父茶花  其二",
        "author": "苏籀",
        "content": "真态妖香自不言，斲冰修月妙无痕。\n直须哜啜松风碗，岂患诗魔渴醉魂。",
        "dynasty": "宋",
        "collection_info": null
    },
    {
        "title": "北榭",
        "author": "苏籀",
        "content": "坐消床刃肘生胝，寓目危亭汗漫期。\n奄霭烟岚客愁绝，高明茨苇屋云谁。\n治城廛肆吁吾有，近市尘嚣懒汝移。\n金剎仙梯霞祲近，云軿风马往来驰。\n鹤鸣华表青田志，雁引边沙朔气飞。\n越北燕南纷会解，伧音憬俗寖相知。\n薮丘水竹挥毫助，友爱朋从摄袂随。\n老钝贪追仲宣赋，达生不泥子长奇。",
        "dynasty": "宋",
        "collection_info": null
    },
    {
        "title": "陈翁妻何氏挽词",
        "author": "苏籀",
        "content": "驯和乃宗竞，攻苦更家丰。\n不失蒸尝职，无非女士风。\n南陔泣笄冠，中馈叹光鸿。\n夜绩灯谁续，承承锡祚隆。",
        "dynasty": "宋",
        "collection_info": null
    },
    {
        "title": "潘舍人求父朝议挽诗",
        "author": "苏籀",
        "content": "紫微内史世常扬，鹤髮尊荣侍膝旁。\n桂籍连枝皆挺特，兰陔六艺竞芬芳。\n云霄门阀公侯拜，藻斧渊源典册光。\n水击三千由积厚，天资九十恃康强。\n青衿缟素行师服，輓铎讴吟广柳箱。\n大启新阡高冢舍，义方不羡窦家郎。",
        "dynasty": "宋",
        "collection_info": null
    },
    {
        "title": "寄吕德元时为督府属二绝  其一",
        "author": "苏籀",
        "content": "稍费江南万侧釐，多誊符檄喻亡齐。\n宽然折棰可入汴，已见票姚擒日磾。",
        "dynasty": "宋",
        "collection_info": null
    },
    {
        "title": "寄吕德元时为督府属二绝  其二",
        "author": "苏籀",
        "content": "祖生晚节并刘琨，独免声消贾谧尘。\n虎士淮淝初小捷，谢庭兰玉绝常伦。",
        "dynasty": "宋",
        "collection_info": null
    },
    {
        "title": "灵岩寺偃松一首",
        "author": "苏籀",
        "content": "直哉十寻干，亭亭无附枝。\n纡哉独纵肆，蟠据何离奇。\n垂髯鬰千霜，蛟臂犀兕皮。\n揉刚为谦屈，至高而听卑。\n攀玩凡几曲，凛冽英雄姿。\n杰卓矧尚同，摆落造物为。\n进乎绳纆外，诡异有所施。\n激耳奏竽瑟，超世腾龙螭。\n横秋老气逸，轶材那绁羁。\n高可容冠舆，清甚生泠飔。\n先容器万乘，爱身恐无辞。\n抑抑卫武公，逮下文王妃。\n筇竹与酒壶，挂空憩寂时。\n客来秋冬际，狗驷车鸡栖。\n有僧扪翠拂，擎跽求此诗。",
        "dynasty": "宋",
        "collection_info": null
    },
    {
        "title": "送韩少汲萍乡尉",
        "author": "苏籀",
        "content": "大门人望旧旌旄，岭表泷头罄错刀。\n中馈从谁合红卺，邮亭自诡絮征袍。\n青衫九品非君愠，黄卷连车慰我曹。\n兰蕙满山山水县，遥知放意咏离骚。",
        "dynasty": "宋",
        "collection_info": null
    },
    {
        "title": "读范龙阁五丈奏议三绝  其一",
        "author": "苏籀",
        "content": "抚编屡叹才谟远，早岁升堂拜若人。\n亹亹听言皆破的，龙蛇蟠屈负经纶。",
        "dynasty": "宋",
        "collection_info": null
    },
    {
        "title": "读范龙阁五丈奏议三绝  其二",
        "author": "苏籀",
        "content": "奕枰着着穷机变，庖刃恢恢中会通。\n世俗吏能那并比，汗颜血指竟何功。",
        "dynasty": "宋",
        "collection_info": null
    },
    {
        "title": "读范龙阁五丈奏议三绝  其三",
        "author": "苏籀",
        "content": "九原英魄谁能作，规略千条殆可寻。\n佐佑艰难揣夷狄，似兹举措好为霖。",
        "dynasty": "宋",
        "collection_info": null
    },
    {
        "title": "题南圃一首",
        "author": "苏籀",
        "content": "妖嫺十五余，清春破瓜初。\n婉腻讵如玉，凌风素云裾。\n莺燕妬声实，窈心自有夫。\n取怜逆万目，白地肠应无。\n惶惑少年士，逐麋不顾菟。\n倾囊买消渴，借问谁家姝。",
        "dynasty": "宋",
        "collection_info": null
    },
    {
        "title": "送都属八舍弟桂林买马一首",
        "author": "苏籀",
        "content": "夷德贪婪汉财贿，莫惜金多能使鬼。\n喷玉难拘伏波式，上驷超摇献天子。\n子今叱驭湘南裔，桂岭下下復高高，鸟惊兽骇征人喟。\n当官官事从容理，思马斯臧由此始。\n电尾风騣未平齿，绝壑踔山如历块。\n执驱效牵髯校尉，槽枥经由书殿最。\n谢公总统修戎备，二柄德刑兼两寄。\n不矜吾党愈推能，宵旰潜心活国计。\n杂沓英豪乘虎骑，日闢神州一百里。",
        "dynasty": "宋",
        "collection_info": null
    },
    {
        "title": "望道一首",
        "author": "苏籀",
        "content": "少年相尚依阿语，老大迴看不住心。\n望道尊师岂盲进，忧时论事敢浮沈。\n侏儒饱死嗤方朔，悬罄饥贫类展禽。\n好古宜交鲁卫士，豳风咀噍有遗音。",
        "dynasty": "宋",
        "collection_info": null
    },
    {
        "title": "疏懒一首",
        "author": "苏籀",
        "content": "妨人作乐屏书籤，阁笔无情復强捻。\n执御祇应曩规范，锻金不假别锤钤。\n花开咄咄人清苦，鸟咔声声梦黑憇。\n出世世间皆有道，糟醨餔啜量难兼。",
        "dynasty": "宋",
        "collection_info": null
    },
    {
        "title": "临双溪一首",
        "author": "苏籀",
        "content": "汪汪西步桃花候，去去南峦苍狗云。\n日暖汀沙牧人梦，春嬉凫鹜野夫芹。\n缭郛左右交流浍，彼岸烟昏涨梓枌。\n颔首悠然辨真趣，会心比况有奇闻。",
        "dynasty": "宋",
        "collection_info": null
    },
    {
        "title": "忆京雒木芍药三绝  其一",
        "author": "苏籀",
        "content": "熟美酣馨迸佳瑞，晕棱红碧化神工。\n根株肇自韩郎染，葩蘤人间一洗空。",
        "dynasty": "宋",
        "collection_info": null
    },
    {
        "title": "忆京雒木芍药三绝  其二",
        "author": "苏籀",
        "content": "沈芗亭北压栏桿，眩耀荧煌障幄宽。\n不薄官梅伴飞霰，只饶兰蕙楚骚寒。",
        "dynasty": "宋",
        "collection_info": null
    },
    {
        "title": "忆京雒木芍药三绝  其三",
        "author": "苏籀",
        "content": "庐陵涑水携参佐，媚紫娇黄左与姚。\n何物山丹衒流俗，雒生懊恼愠蓬飘。",
        "dynasty": "宋",
        "collection_info": null
    },
    {
        "title": "睡起一首",
        "author": "苏籀",
        "content": "身将抱瓮灌田畴，老大徒伤鬓已秋。\n滞念生缘宁故我，济时及物勉前修。\n勃磎行世终刚介，重惜尤人返自求。\n塞马未尝矜得儁，湘猨不在较羣猴。",
        "dynasty": "宋",
        "collection_info": null
    },
    {
        "title": "送才元长乐倅",
        "author": "苏籀",
        "content": "东省西台除吏目，轶才勿谓得途赊。\n孰云相贰徒劳职，政恐东南弗復加。\n常衮颁宣礼翘秀，仲翔好事走幽遐。\n口占十吏传州檄，指画千条靖海涯。\n榕木覆街飞皂盖，荔园供饷赫凝霞。\n政平讼简清如水，能赋登高墨似鸦。\n咻彼夷音姑洛咏，归来越橐换吴娃。\n抠衣岑范钦高致，谈舌澜翻泼贡茶。",
        "dynasty": "宋",
        "collection_info": null
    },
    {
        "title": "秋夜听雨一首",
        "author": "苏籀",
        "content": "萧骚闇响空阶滴，復值幽人对榻时。\n旨趣逍遥称漫叟，锋铓扞格愧神锥。\n愿摈谢万令閒处，实藉陈平屡出奇。\n心境卧轮非别伎，少年狡狯赴无为。",
        "dynasty": "宋",
        "collection_info": null
    },
    {
        "title": "廛居一首",
        "author": "苏籀",
        "content": "广轮函丈中唐甓，安得青松柏篠柟。\n兰菊葵荷聊代匮，鸟乌鹅鸭粗相谙。\n中田他日规蜗舍，诸巘白云萦翠岚。\n耕殖自营天韵佚，世芬妨道岂宜躭。",
        "dynasty": "宋",
        "collection_info": null
    },
    {
        "title": "简江国韩尉谢珍惠二绝  其一",
        "author": "苏籀",
        "content": "江国绵蛮登俎味，篛缸渍畔糁盐酰。\n坐愚糜殒追时好，嗟汝头颅不自知。",
        "dynasty": "宋",
        "collection_info": null
    },
    {
        "title": "简江国韩尉谢珍惠二绝  其二",
        "author": "苏籀",
        "content": "獠羞峦错儒庖溽，熊掌大嗤牛尾狸。\n饫脔羊膀与驼跖，芳辛咀噍半酣宜。",
        "dynasty": "宋",
        "collection_info": null
    },
    {
        "title": "李监庙求拙轩一首",
        "author": "苏籀",
        "content": "镘圬累瓴甓，几席面春丛。\n林坞纯真趣，衣巾质古风。\n宁非迂叟合，岂与漫郎同。\n不巧姑云尔，何妨诗更工。",
        "dynasty": "宋",
        "collection_info": null
    },
    {
        "title": "送赵宪御史赴江西三绝  其一",
        "author": "苏籀",
        "content": "崆峒日暖岚峦丽，章贡桃花春涨豪。\n避传封人候骢马，道旁武吏各鞬櫜。",
        "dynasty": "宋",
        "collection_info": null
    },
    {
        "title": "送赵宪御史赴江西三绝  其二",
        "author": "苏籀",
        "content": "贾生纂着五十八，元叹风规自伯喈。\n贪吏革心宽贬坐，顽甿耒耜不椎埋。",
        "dynasty": "宋",
        "collection_info": null
    },
    {
        "title": "送赵宪御史赴江西三绝  其三",
        "author": "苏籀",
        "content": "冷坐从嘲瓶井眉，俗流浅拙更忘遗。\n道鸣庶矣多闻力，建武官僚旧汉仪。",
        "dynasty": "宋",
        "collection_info": null
    },
    {
        "title": "寒食后出郊一首",
        "author": "苏籀",
        "content": "澹沱东风酒一巵，笙篁鸡鞠傲春晖。\n绿波泛滟心微荡，邃苑提携手未挥。\n藿靡莎长萦冶步，猗傩花亚罥熏衣。\n桃溪飞弹游童过，竹坞闻棋道士归。",
        "dynasty": "宋",
        "collection_info": null
    },
    {
        "title": "龙翔真歇和尚求诗赠一首",
        "author": "苏籀",
        "content": "象骨岩居闽府教，江海两封黄纸召。\n孤云自南仍更东，阻觐尧蓂友廊庙。\n讲通明论毗昙经，一佛出世祇为人。\n凝师白傅有真契，凿齿弥天必相值。\n河汉滔滔渺涯涘，三反九折时游戏。\n簦屩跻堂累千辈，鍧雷激电非思议。\n毫忽微差失大千，同尽鸳鸿与蝼蚁。\n菩提一切皆具足，刮膜分光诚岂弟。\n体味龙宫七佛书，卢老面目云何是。\n余生流浪无明窟，迴首尘尘非自己。\n季咸鬼眼必见窥，和璞妙算应不遗。\n大士知言善呵蔽，朝闻夕殒甘如饴。\n疑蛇一祛病当愈，识路还家要有时。\n金华士女涕泗流，胡为决往龙翔游。\n是间虽住亦非住，奔轶常行祖师处。",
        "dynasty": "宋",
        "collection_info": null
    },
    {
        "title": "送富枢知三衢三首  其一",
        "author": "苏籀",
        "content": "琳馆屡青书带草，玺封荐捧紫芝泥。\n寅车暂此纡台绂，黄阁依前执命珪。\n表按山川袴襦内，劝农云水插秧齐。\n论毗国是惟公韪，令顺民心不曰卑。",
        "dynasty": "宋",
        "collection_info": null
    },
    {
        "title": "送富枢知三衢三首  其二",
        "author": "苏籀",
        "content": "代天襟量服英髦，能扈王舟出海潮。\n轻重裴公陈梗切，安危汲孺绝麾招。\n吟笺访古羊腾石，奕局行春柯烂樵。\n谢傅不应丘壑尚，绝尘机警冠当朝。",
        "dynasty": "宋",
        "collection_info": null
    },
    {
        "title": "送富枢知三衢三首  其三",
        "author": "苏籀",
        "content": "山林引避一无求，遄返岩廊岂自由。\n圣主尊贤载谟诰，故家纪善付春秋。\n公诚愿奖朝中意，密勿谋先天下忧。\n臭味久令参籍湜，斐然攀赋畔牢愁。",
        "dynasty": "宋",
        "collection_info": null
    },
    {
        "title": "示儿子诩",
        "author": "苏籀",
        "content": "属词更听三年后，为善须无一念乖。\n孔里高高若崧岱，论思积习见岩崖。",
        "dynasty": "宋",
        "collection_info": null
    },
    {
        "title": "送中书潘舍人省上二首  其一",
        "author": "苏籀",
        "content": "紫微鸡省待论思，少作英辞寤柬奇。\n高浪驾天输朗汉，紫霄即日奋长离。\n然明东里今同道，德裕封敖适此时。\n应笑迂慵畸已甚，呜呼鹤巘缀蝉枝。",
        "dynasty": "宋",
        "collection_info": null
    },
    {
        "title": "送中书潘舍人省上二首  其二",
        "author": "苏籀",
        "content": "亟纾多难一羣心，惕厉咨嗟憯测深。\n汉制春温劝敦本，周家夙戒岂无箴。\n该淹伯始万端理，烦悉姬公五诰寻。\n愈近清光缀经席，皇风如玉亦如金。",
        "dynasty": "宋",
        "collection_info": null
    },
    {
        "title": "访鹿田二首  其一",
        "author": "苏籀",
        "content": "隐士云凝北山麓，将军树竦碧崖寒。\n乌犍户富犂千亩，苍簳梯空擢万竿。\n荦荦马鞭贪快睹，森森僧席饫奇观。\n未应泉石减天竺，自古英灵招考槃。",
        "dynasty": "宋",
        "collection_info": null
    },
    {
        "title": "访鹿田二首  其二",
        "author": "苏籀",
        "content": "夕阳红晒稊生粉，晓露凝清栗脱蓬。\n乐岁人并厖彘饱，高城地隔马牛风。\n禽鼯天籁互鸣啭，林薄山屏竞蔚蓊。\n采杞撷芎薪水暇，吾从庞老兴何穷。",
        "dynasty": "宋",
        "collection_info": null
    },
    {
        "title": "武林春日二绝  其一",
        "author": "苏籀",
        "content": "越罗初御柳烟深，慵病相从老见寻。\n酒罢尘杯胶燥吻，春无顾藉一分心。",
        "dynasty": "宋",
        "collection_info": null
    },
    {
        "title": "武林春日二绝  其二",
        "author": "苏籀",
        "content": "何人亹亹共挥麈，有物娟娟散百花。\n不向箇中吟蓓蕾，久晴风日涨尘沙。",
        "dynasty": "宋",
        "collection_info": null
    },
    {
        "title": "邵公济求泰定山房十诗 下马桥",
        "author": "苏籀",
        "content": "泉下颜光禄，二纪瞻马首。\n停骖肃松槚，风节应不朽。",
        "dynasty": "宋",
        "collection_info": null
    },
    {
        "title": "邵公济求泰定山房十诗 邵公泉",
        "author": "苏籀",
        "content": "源深派河汉，蹙蹙寻常窄。\n嗜芰借甘滋，无涯君子泽。",
        "dynasty": "宋",
        "collection_info": null
    },
    {
        "title": "邵公济求泰定山房十诗 褒劝堂",
        "author": "苏籀",
        "content": "易经传父子，前后弓帛贲。\n衣钵堂室中，千古发潜秘。",
        "dynasty": "宋",
        "collection_info": null
    },
    {
        "title": "邵公济求泰定山房十诗 松门",
        "author": "苏籀",
        "content": "昼扃熟鹿守，晨启素鸦驯。\n延陵挂孤剑，吴月照峩岷。",
        "dynasty": "宋",
        "collection_info": null
    },
    {
        "title": "邵公济求泰定山房十诗 采薇洞",
        "author": "苏籀",
        "content": "以心为形役，徇人失天真。\n蕨薇与杞荑，求仁始得仁。",
        "dynasty": "宋",
        "collection_info": null
    },
    {
        "title": "邵公济求泰定山房十诗 尽山亭",
        "author": "苏籀",
        "content": "蚁封于何险，酰鸡岂必嗤。\n须弥一目了，亭中大然之。",
        "dynasty": "宋",
        "collection_info": null
    },
    {
        "title": "邵公济求泰定山房十诗 怀伊亭",
        "author": "苏籀",
        "content": "龟雒俨如故，玉灵诚有知。\n归舻带江海，澡濯我清伊。",
        "dynasty": "宋",
        "collection_info": null
    },
    {
        "title": "邵公济求泰定山房十诗 柳陌",
        "author": "苏籀",
        "content": "辋川题作浪，武昌栽属官。\n爱思如孔阶，茸髯摆奇观。",
        "dynasty": "宋",
        "collection_info": null
    },
    {
        "title": "邵公济求泰定山房十诗 桃溪",
        "author": "苏籀",
        "content": "怀仙津步翳，凡圣隔两尘。\n长统植园果，老幼分甘珍。",
        "dynasty": "宋",
        "collection_info": null
    },
    {
        "title": "邵公济求泰定山房十诗 竹溪",
        "author": "苏籀",
        "content": "侧生昂九霄，萧森谷量簵。\n溪岚翠欲滴，尘外嵇阮趣。",
        "dynasty": "宋",
        "collection_info": null
    },
    {
        "title": "避暑山寺二首  其一",
        "author": "苏籀",
        "content": "瓜瓠成时肆割烹，芰莲相属足逢迎。\n扫宽堂庑嚣烦解，汲冷盆壶颒濯清。\n畏景贤愚殊苦乐，凉飚遍洒不堪名。\n倦禅谩许絺衣挂，秋朔逍遥竹几横。",
        "dynasty": "宋",
        "collection_info": null
    },
    {
        "title": "避暑山寺二首  其二",
        "author": "苏籀",
        "content": "冷澈鸡苏水，疏凉蝉翼绡。\n山林等袢燠，江浙剧枯焦。\n荫暍恫生聚，吁雩诉泬寥。\n干坤棋鬬劫，终局算亏饶。",
        "dynasty": "宋",
        "collection_info": null
    },
    {
        "title": "六月不雨至七月中自宽一首",
        "author": "苏籀",
        "content": "宿舂仅有忧将竭，嘉穗连云委暵旸。\n厦屋珍台求暂寓，桃笙葵扇殆难当。\n荷烝兰藉肴溪涧，藕脆萍馨饭莽苍。\n龙火西颓已辰浃，何时得见雨浪浪。",
        "dynasty": "宋",
        "collection_info": null
    },
    {
        "title": "千叶白浮蕖一首",
        "author": "苏籀",
        "content": "娇酣拟谁似，韵甚莫为怜。\n矧肯媚尘俗，诚能降佛仙。\n洗君凡眼肉，嗟汝淤泥贤。\n三六驼颜侣，荡舟从妬妍。",
        "dynasty": "宋",
        "collection_info": null
    },
    {
        "title": "侨居一首",
        "author": "苏籀",
        "content": "匆匆五十化，己往固莫及。\n祠官閴中隐，歉岁尸糁粒。\n毁方非瓦合，知白无伊鬰。\n世悦邹骆驼，我贤扬执㦸。\n浮云傥来寄，最贵非儒术。\n尘缘且復且，只尔殊易辑。\n古人学易年，所爱岂儿剧。",
        "dynasty": "宋",
        "collection_info": null
    },
    {
        "title": "岁晏即事",
        "author": "苏籀",
        "content": "硙霏白雪舂云子，盘摘黄金割蜜房。\n组织翻腾不停杼，芳甘酝酿馈先浆。\n西成仅有储囷窄，中土纔归置枕康。\n敕赐宗盟旌德剎，扈阳珍木蔚葱苍。",
        "dynasty": "宋",
        "collection_info": null
    },
    {
        "title": "连雨作寒二首  其一",
        "author": "苏籀",
        "content": "三杯卯酝雨轻寒，鼓腹侏儒恃县官。\n樵指汲肩亲课督，僧籤禅榻谢雕钻。\n龛灯危蕊挑停久，编秩雌黄点𪑮干。\n未许汉阴修浑沌，周诗三百近研观。",
        "dynasty": "宋",
        "collection_info": null
    },
    {
        "title": "连雨作寒二首  其二",
        "author": "苏籀",
        "content": "未应牢杜敬通关，寄傲足怡元亮颜。\n冗龊凡庸何异目，粗疏潦倒幸投閒。\n平生那识贾三倍，晚节犹窥道一斑。\n调燮裁成真大治，茂弘先进实非孱。",
        "dynasty": "宋",
        "collection_info": null
    },
    {
        "title": "择邻一首",
        "author": "苏籀",
        "content": "天然龊騃千金子，憬彼憸民亦有徒。\n蹴踏惟应怯龙象，灌输何足计瓶盂。\n神锥曾见汝颍士，道韵也欣山泽癯。\n栗尾着书趋圣处，老勤端恐负师模。",
        "dynasty": "宋",
        "collection_info": null
    },
    {
        "title": "才难一首",
        "author": "苏籀",
        "content": "建安谋首先文若，武德机神重伯襃。\n此士不妨门第美，于今景仰太山高。\n卓哉二贤强百万，何较九牛于一毛。\n异代爱才尊尚意，纷纷萎腐见儿曹。",
        "dynasty": "宋",
        "collection_info": null
    },
    {
        "title": "何武翼挽词",
        "author": "苏籀",
        "content": "横槊褫神佩，追随井钺军。\n周旋圉徼最，首虏驿书闻。\n斡榷承心计，污邪续力耘。\n门庐必高大，训子扩儒文。",
        "dynasty": "宋",
        "collection_info": null
    },
    {
        "title": "简常次立一首",
        "author": "苏籀",
        "content": "文章尘粃懒详论，吏术粗芜昧旧闻。\n钝惫康庄输轶步，精强省寺称公孙。\n咨吁国计神资略，嚄唶戎容壮扞藩。\n咄咄书痴公事閒，蝉鸣官柳梦余魂。",
        "dynasty": "宋",
        "collection_info": null
    },
    {
        "title": "朱亭伯改转见过一首",
        "author": "苏籀",
        "content": "三就可怜繁马颈，一鸣须信绝鸡羣。\n絷维才骏殊旌别，籍甚名声奈耳闻。\n浩渺池庭辈鸿鹭，腾轩馆殿擢兰芸。\n相容历稔逃诗债，大白惟当浮劝君。",
        "dynasty": "宋",
        "collection_info": null
    },
    {
        "title": "守局一首",
        "author": "苏籀",
        "content": "悠悠疏逖皮冠守，朝着于何置漫郎。\n不计少多凫藻泛，岂怀吞啄鹤轩昂。\n执舆投刺初嫌闹，视荫言归久蹈常。\n饮酒读书私务尔，涣然意喻俾言忘。",
        "dynasty": "宋",
        "collection_info": null
    },
    {
        "title": "观阇梨庵高树梅花盛发一首",
        "author": "苏籀",
        "content": "臞儒花裓戒，畴昔井眉箴。\n危绿擅丘壑，攒丛芗弁簪。\n殷勤莳芳墢，浪莽纵疏森。\n迥映晴空馥，乘凌阴霰任。\n狂俦萦栩蝶，尤物富芳心。\n玉蕊真人驭，铃斋水部吟。\n烧灯助斜月，吹角伴横参。\n树下幽禅观，琼蕤政糁襟。",
        "dynasty": "宋",
        "collection_info": null
    },
    {
        "title": "退士一首",
        "author": "苏籀",
        "content": "贤贤高哉古黔娄，独辨真趣肩夷由。\n市朝慕诱吁竞求，求仁丘壑良远谋。\n白云抗志耕平畴，炎天葛制冬鹿裘。\n邂逅孤豚笑肥牛，拨剌廉鱼脱金鈎。\n雄鸡曳尾惮俎羞，鹪鹩一枝绰余庥。\n楚楚奢靡翾蜉蝣，下士阉然媚俗流。\n嗟嗟此病云何瘳，渊源友尚颜轲俦。\n袯襫有暇从帣鞴，形为心役无深尤。\n貂蝉夸诧出兜鍪，驷马高盖忧人忧，才殚力尽长不休。\n上士凌霞宅岩幽，千镒鹤书那转头。",
        "dynasty": "宋",
        "collection_info": null
    },
    {
        "title": "祝舜俞少卿示曩岁葺蒙园陪游风什一编不度枵疏上尘二首  其一",
        "author": "苏籀",
        "content": "清沂雩舞蹈前模，风咏先生于蒍于。\n论述殊堪露门召，镌摩已化兔园儒。\n台评公雅铦锋锷，杖齿袁遗抱笔觚。\n草木溉培裁昼暇，忘忧兰桂富芳荂。",
        "dynasty": "宋",
        "collection_info": null
    },
    {
        "title": "祝舜俞少卿示曩岁葺蒙园陪游风什一编不度枵疏上尘二首  其二",
        "author": "苏籀",
        "content": "筮仕棓生繇莫京，温凊一亩夙经营。\n南陔絃诵给甘旨，北阙簪裾负屈声。\n秦刻唐刊储墨妙，齐衢鲁庙擅文鸣。\n建安正始源流远，详味风规蹑玉清。",
        "dynasty": "宋",
        "collection_info": null
    },
    {
        "title": "夏日嘆二首  其一",
        "author": "苏籀",
        "content": "羣空冀北食场稭，蹙踏崔嵬憇鹤台。\n泉石系心终眇邈，炎蒸烁体纵恢胎。\n蒂怀寓眼勤呵咄，专气怡神愿力陪。\n公馆亦须延异士，珍包奇酝肆筵开。",
        "dynasty": "宋",
        "collection_info": null
    },
    {
        "title": "夏日嘆二首  其二",
        "author": "苏籀",
        "content": "褫絺肆簟扇忘閒，轿担肩頳走市阛。\n湫隘蛙蜩讙嘒裏，扫除风月广轮间。\n曷云时燠长无冷，却谓天高只好还。\n传癖词源粗超轶，拟如梅尉乐吴山。",
        "dynasty": "宋",
        "collection_info": null
    },
    {
        "title": "休沐日",
        "author": "苏籀",
        "content": "洗砚酬缄復论文，金书瑶笈忌羶荤。\n搔头冷枕遗簪弁，澣垢凉床洁帨帉。\n炀竈筚门无量燠，夏畦褐父若为芸。\n鸿飞遵陆抟寥廓，凫鹜胡然顾涧芹。",
        "dynasty": "宋",
        "collection_info": null
    },
    {
        "title": "核实一首",
        "author": "苏籀",
        "content": "窥见吕臣非奉己，可怜甘茂取宜阳。\n敢晞激激苏门啸，老去悠悠孔里狂。\n公利噫乎入私帑，滥吹窃尔耗官仓。\n座铭枕几槃盂警，九鼎何心斥被𤮊。",
        "dynasty": "宋",
        "collection_info": null
    },
    {
        "title": "游服者二绝  其一",
        "author": "苏籀",
        "content": "墨绿螺青金翠耀，鬻讴沽笑泥娱遨。\n兹辰傥卜吾髯夜，陶写醉醒双凤嘈。",
        "dynasty": "宋",
        "collection_info": null
    },
    {
        "title": "游服者二绝  其二",
        "author": "苏籀",
        "content": "畸情灰灺妙龄怀，佳月澄虚适与偕。\n隐几嘘天嗒然趣，参同九锁启仙阶。",
        "dynasty": "宋",
        "collection_info": null
    },
    {
        "title": "园人饷果",
        "author": "苏籀",
        "content": "紫绛李杨卢杏黄，红腮脆碧磊篝箱。\n春风媚世葩华过，夏日荐茶冰蜜尝。\n瓜步它时邵平意，木奴晚节李衡穰。\n君看饤坐百端辑，腐蠹萧然自弭忘。",
        "dynasty": "宋",
        "collection_info": null
    },
    {
        "title": "送程孚叟知归州  其一",
        "author": "苏籀",
        "content": "岷江浮万里，吴峤驻弥年。\n笑理归艎去，牢愁失眼前。\n德门桑梓盛，佳郡鹡鸰联。\n委寄参羊陆，宜知备敌先。",
        "dynasty": "宋",
        "collection_info": null
    },
    {
        "title": "送程孚叟知归州  其二",
        "author": "苏籀",
        "content": "东都人陆海，游集若为忘。\n筮史同微货，僧坊共小凉。\n卜邻栖辇毂，返旆促囊装。\n巽坎知人意，奔腾达侍旁。",
        "dynasty": "宋",
        "collection_info": null
    },
    {
        "title": "山斋閒咏",
        "author": "苏籀",
        "content": "仲氏新裁汝南诺，元昆聊舣具区舸。\n一竿暇豫临流赋，五咏荒唐处士歌。\n道号散人宜拜表，朝班都士好鸣珂。\n染髭膏面诚牵勉，老矣迂疏可若何。",
        "dynasty": "宋",
        "collection_info": null
    },
    {
        "title": "徽宗皇帝挽词二首  其一",
        "author": "苏籀",
        "content": "朔驾虞巡陟，南沿禹会幽。\n诒谋开上圣，多事酌鸿猷。\n道妙仙心廓，文昭帝作优。\n秋风旧汾水，海岱忽藏舟。",
        "dynasty": "宋",
        "collection_info": null
    },
    {
        "title": "徽宗皇帝挽词二首  其二",
        "author": "苏籀",
        "content": "大器提擎力，怀生渥泽滂。\n本枝繁盛衍，礼乐懋容光。\n脱屣吁勤倦，置邮辞慨慷。\n申胥不为己，定胜泣穹苍。",
        "dynasty": "宋",
        "collection_info": null
    },
    {
        "title": "林少伊直院母夫人柳氏挽词  其一",
        "author": "苏籀",
        "content": "英英批凤杰，遗懿诵高堂。\n淑质宗姻慕，慈怜寿凯康。\n委蛇瞷夫子，勤苦养尊章。\n驹隙八旬促，兰陔怆陨霜。",
        "dynasty": "宋",
        "collection_info": null
    },
    {
        "title": "林少伊直院母夫人柳氏挽词  其二",
        "author": "苏籀",
        "content": "遐年畀东榻，流庆羡停储。\n弔者九皋唳，幽夫百岁居。\n鱼轩川上逝，石窌墓前书。\n绝妙斯铭勒，宁惟崔蔡如。",
        "dynasty": "宋",
        "collection_info": null
    },
    {
        "title": "闻邻娃酣讴一绝",
        "author": "苏籀",
        "content": "冶荡淹嫺谁尔令，五陵妍騃可怜生。\n兰堂委巷喉呀啭，信有秦声非越声。",
        "dynasty": "宋",
        "collection_info": null
    },
    {
        "title": "秋兴一首",
        "author": "苏籀",
        "content": "进贤譁玉青云侣，十二阳秋閟城府。\n飞鸣众裏何少多，根墢道旁诚李苦。\n肃然注仰耋浮图，珍重谁家木居士。\n袖章陈列有伦叙，终更右移聊改步。\n贝多小品老耽伽，高屋帽檐持论古。\n丹青简素写真行，茗酝鮝腒频草具。\n俸清不足赈贫交，雨潦涉旬鱼跃釜。\n时书檄尾文昌台，月曳敝裾槐棘府。\n昔贤浩歌金马门，或亦箪瓢松菊主。\n空空自笑两端竭，志愿不应惟阿堵。\n初平兄弟羝眠所，山下逍遥返民亩。\n大道安知利与荣，唐彬何人高此举。",
        "dynasty": "宋",
        "collection_info": null
    },
    {
        "title": "赋丛兰一首",
        "author": "苏籀",
        "content": "楚郢都梁奇韵佚，岚溪云壑初何僻。\n根蒂条荂玩九春，葩叶尖萌碧逾尺。\n蕙转东君溢宠光，露浥清华烟染色。\n蓊勃天芬透绮疏，英蕤绿艷撩诗客。\n滋荣九畹不因人，无际幽深来响屐。\n三嗅书帷尝涉猎，满把骚人安忍释。\n映俎垂筵纫委佩，斸苔徙槛芳盈室。\n燥虚黏腻俗尘清，祛病析酲驱抑鬰。\n猗猗不采亦奚伤，雍容屈宋无伦匹。\n赏慨年芳次第菲，轻重憎怜从结习。\n辛夷为坞薜萝门，莎菼蒲芦类非一。\n庭中绝出忘忧右，差等水仙诚莫逆。\n遥知最妙岭头梅，适口和羹似难及。\n更与丘明评国芗，后皇媚之殊赫奕。",
        "dynasty": "宋",
        "collection_info": null
    },
    {
        "title": "次韵陪诸公湖上春游",
        "author": "苏籀",
        "content": "渠侬青门道，冶服遨荡俦。\n一釂逞鸡鞠，联袂歌愿酬。\n太伯表东吴，季子居延州。\n湖山号佳观，篮舆肆优游。\n肴香炙亦熟，只有空樽忧。\n娱宾不计费，拘士捐牙筹。\n诗盟得首唱，有客如此不。\n挈壶并琴奕，松石岩湍乐。\n境胜属幽人，溪云俗氛却。\n洞穴锁苍霞，探奇或云莫。\n不闻古肥遁，静极还思家。\n高情縻圭俎，心迹何由遐。\n畸人告予言，黄庭老生涯。\n臧谷两亡羊，初平隐金华。",
        "dynasty": "宋",
        "collection_info": null
    },
    {
        "title": "次韵孙邦求少监游刘园一首",
        "author": "苏籀",
        "content": "权使将军势不行，连云鸳甃鸟乌晴。\n池台溢郭鏁扃固，林樾半空甍栱頳。\n席帽扬鞭来看鹤，绮疏褰幌政闻莺。\n贺兰青海勋名事，雅意未谐幽与并。",
        "dynasty": "宋",
        "collection_info": null
    },
    {
        "title": "勾龙君贶求所居垂荫亭岷堂二首  其一",
        "author": "苏籀",
        "content": "葱蔚敬亭非索漠，几希陶宅遶扶疏。\n江山壮观惟人助，祖祢高情陟彼砠。\n雄笔仙才镌勒见，属车尘界默存书。\n柴荆虽掩渔竿挂，旌㦸嵯峩表旧庐。",
        "dynasty": "宋",
        "collection_info": null
    },
    {
        "title": "勾龙君贶求所居垂荫亭岷堂二首  其二",
        "author": "苏籀",
        "content": "岷阳英杰古贤乡，侍史香炉今望郎。\n柬擢欲书丹凤诏，梦魂勤到碧鸡坊。\n已应盛美摽其茇，不比畸人愚厥堂。\n宦牒随江归碧海，读书源派亦诚长。",
        "dynasty": "宋",
        "collection_info": null
    },
    {
        "title": "眉州禅僧一首",
        "author": "苏籀",
        "content": "吴蜀跨万里，余老师非壮。\n勉哉令修行，手书劳四枉。\n性命吾基本，权谲初不尚。\n萧条寂寞中，咄咄祛碍障。\n面目认谁欤，湛研澈尽量。\n云为远玄旨，比喻非实相。\n爱河澄不波，苦海永无浪。\n封执即黏缀，沦落嗟滉漾。\n法流于河接，焦涸吁断港。\n情尘欲忘世，疑网愆吾党。\n凡心非道体，志帅凝不丧。\n瞿昙与老君，一诀归至当。\n邈乎卢老前，古初更遐想。\n烧香傃霄极，痴绝坚愿望。\n杳眇莲社远，早接渊明放。\n保真未易了，伽语庶倚仗。",
        "dynasty": "宋",
        "collection_info": null
    },
    {
        "title": "刺少年行",
        "author": "苏籀",
        "content": "重仍印组矜蝉联，丰屋藻井松桷梴。\n金钿翠屏珠串箔，椽烛高檠玳瑁筵。\n炽红麒麟沈水炉，凤纹锦褥须弥毡。\n琐窗犀案衒珍具，瑶瑛红珀莹杯桊。\n儿掷枭卢喝大采，婢名素玉花月烟。\n骄世华腴诧豪举，两得仁富宜兼全。\n朔云颜巷积深雪，斫桂烧金冻折弦。\n毛锥不摇汗马却，刻槌肤髓称才贤。\n法家拂士屹山峙，俜然穷儒衢道边。\n遥知莫不任运力，镞筈仰笑衝九天。",
        "dynasty": "宋",
        "collection_info": null
    },
    {
        "title": "永嘉周道人求诗一首",
        "author": "苏籀",
        "content": "气昇期汗漫，世法一黔娄。\n启钥因师旨，咀芝从祖求。\n肆言谐律吕，不梦本精修。\n王室金堂迩，飘飘竹杖游。",
        "dynasty": "宋",
        "collection_info": null
    },
    {
        "title": "调王季恭省干",
        "author": "苏籀",
        "content": "治干怪君呼滑八，话言明府取王丞。\n九皋未省山雌雉，三窟不逃秋角鹰。\n僮鬻斛珠如许价，官居鼎钺最难胜。\n孰令手版投耕耒，苦慕如汤厌若冰。",
        "dynasty": "宋",
        "collection_info": null
    },
    {
        "title": "示施又新同舍",
        "author": "苏籀",
        "content": "华髮些些似不公，辰申龊龊有何庸。\n力抛羁绁片时适，谈谑槃筵一笑烘。\n山剎汲壶茶可点，匠人礲斲事方丛。\n麦秋梅润霖淫剧，旅泛殊谙干越风。",
        "dynasty": "宋",
        "collection_info": null
    },
    {
        "title": "节妇吟",
        "author": "苏籀",
        "content": "君不见迥妙殊怜世绝尘，脱足褰帷韫玉人。\n藕丝帖体沈香熨，清瘦纤柔伤九春。\n勒芳戢翠妍无偶，啧啧拳拳徐叩叩。\n洁馁何尝羡污饫，令淑专贞绝难有。\n绿樽翠杓稽留举，林下閒情风韵度。\n单羁抛掷几星霜，琐卑胁胁蓬茨伍。\n里邻斆嚬诧又夸，伧翁讵堪眉斧加。\n想当然尔霸勾践，岂竢再顾倾夫差。\n云霞拢抹振琼珰，蒨秾蕙转婉清扬。\n此翁南郭坐忘趣，道眼不玷慵来粧。",
        "dynasty": "宋",
        "collection_info": null
    },
    {
        "title": "解罢京局一首",
        "author": "苏籀",
        "content": "运水担柴力分遭，挟持泥古小儒劳。\n浙潮屹起岷峨上，越巘遮蟠江海滔。\n一叶鸥湍寻婺女，半生瓢泛信鱼舠。\n曩时瓜步从容侣，好糁藜羹待共轑。",
        "dynasty": "宋",
        "collection_info": null
    },
    {
        "title": "甲子岁七夕与伯业伯衍游龙井聪老出示次韵边校理诗卷奉同雅趣一首借用嚬字",
        "author": "苏籀",
        "content": "道隐祖风邈，讷斋重葺新。\n猊巘下兽魅，神泓跃鳍鳞。\n缁郎踵教律，梵夹画金银。\n几岸风篁帻，屡鈎崖峭绅。\n颂诗传正眼，击节富其人。\n汉沔曾沦碣，长康工写神。\n思茇在封植，春萝容抗尘。\n韡萼秀多襈，茶瓜经几巡。\n休休墨儒行，汲汲宰官身。\n欠伸白氎褥，翻倒明玑囷。\n䔲褐岚烟染，心脾草树亲。\n怜君深锻炼，公鉴襃老嚬。",
        "dynasty": "宋",
        "collection_info": null
    },
    {
        "title": "秋夜雨凉一首",
        "author": "苏籀",
        "content": "寸念微情浩莫缄，此生殊阙住山庵。\n老怀钓港伴侯喜，道契涛江见陆参。\n调气从前深造孟，名官早欲问于郯。\n家书时燠何曾读，整顿尘编拂白蟫。",
        "dynasty": "宋",
        "collection_info": null
    },
    {
        "title": "次韵赵德载大监饯行之什",
        "author": "苏籀",
        "content": "君不见毕毛召芮强周宗，亮天不朽言行功。\n间平歆向汉人望，道宗孝恭唐治戎。\n一时入相九才杰，白贺胸中五色茸。\n圣朝举亲加柬擢，封植教诱从元丰。\n芜皋卑飞华岳隼，鼓车暂屈翔麟骢。\n召还喻蜀监王国，三雍入对文清雄。\n昨者临分勤造请，是时暑退火星中。\n公瑾之交似醇酎，吉甫之颂如清风。\n博山麝炷玉镇席，翠璧雪乳金涂龙。\n小人自分悠悠者，裨谌谋野渊明穷。\n急觞高咏鼓英气，飒然危冠髮上衝。\n端敏高明必贵达，果信顽鄙根中庸。",
        "dynasty": "宋",
        "collection_info": null
    },
    {
        "title": "送陈梦得省闱一首",
        "author": "苏籀",
        "content": "棘闱春晓鏁南宫，文柄伊人掌握雄。\n巧射穿杨惊破的，克家长箭挟良弓。\n怀经负笈云霞集，出手成卢月桂藂。\n玉殿赐袍黄纸诏，布衣驰骛黑头公。",
        "dynasty": "宋",
        "collection_info": null
    },
    {
        "title": "疏懒一首",
        "author": "苏籀",
        "content": "省寺周行占姓名，老耽摄养道几成。\n生缘琐屑同瓮算，居处閒静惟瓶笙。\n求己洗心祛习气，知非穷理勇移更。\n鸿生彦士乖游好，道秩禅流谐此情。",
        "dynasty": "宋",
        "collection_info": null
    },
    {
        "title": "题善草字者一绝",
        "author": "苏籀",
        "content": "獐猎包羞爵秩加，舆人捧腹只呀呀。\n踏摇妍状当垆手，如许银鈎殆可嘉。",
        "dynasty": "宋",
        "collection_info": null
    },
    {
        "title": "元夕",
        "author": "苏籀",
        "content": "瑠璃万宝通明殿，珠翠千层罨画楼。\n匝地熏天月灯影，撼山填郭蚁蜂稠。\n浚都平昔金鳌峙，雍幕寻常锦幰游。\n今岁山城索朋侣，屠门酒酝伙酣讴。",
        "dynasty": "宋",
        "collection_info": null
    },
    {
        "title": "春日郊外",
        "author": "苏籀",
        "content": "葱路桃溪浩莽春，彤甍栱桷曜芳晨。\n衣如方士客閒剧，园号仪同势绝伦。\n梓幄桂旗端解赋，橘藩篠坞孰为邻。\n畦畦姜芋葵荽蓼，物物蕃滋辅主人。",
        "dynasty": "宋",
        "collection_info": null
    },
    {
        "title": "饮东窗一首",
        "author": "苏籀",
        "content": "丈夫藴挟胸怀奇，浩然幅鬰干虹蜺。\n俚儒婉娈习和雅，窃笑胡为瓶井湄。\n奈何平世事蹇蹇，奇士矫荦矜云为。\n伏波不屑儿女暱，马革自诡排羌夷。\n叔子逢时经庙略，入则造膝出诡辞。\n燕公异礼集贤殿，笔削金泥玉检仪。\n贾生前席觐宣室，立谈痛哭纔几时。\n敬通杜门老着述，言溢千纸罔设施。\n骯脏黄冠遁丘壑，一旦端委偕龙夔。\n愚生尚友千载后，读书探道无津涯。\n猖狂置章留黼座，腐尘潦倒曾何裨。\n世承朝恩万钧重，省思此去酬毫釐。",
        "dynasty": "宋",
        "collection_info": null
    },
    {
        "title": "送苏念八郎下第西归梁益",
        "author": "苏籀",
        "content": "金昌亭下泊舟舻，木马关西赵郡苏。\n建邺鱼飧武昌水，延陵皋壤霸王都。\n吾髯轩轶登楼赋，汝器切磨清庙瑚。\n刷羽三余鸿鹄举，亨衢甲乙看先驱。",
        "dynasty": "宋",
        "collection_info": null
    },
    {
        "title": "纤阿一绝",
        "author": "苏籀",
        "content": "不瑕彭泽愿言中，都冶姿年慧则通。\n揭调郡斋宾孺子，孅阿蒨粲驻芳踪。",
        "dynasty": "宋",
        "collection_info": null
    },
    {
        "title": "次韵李次仲赴巨山张舍人招赠之什",
        "author": "苏籀",
        "content": "君无吟秋草，萤飞而露湿。\n曼倩古豪英，羡门深抆拭。\n五难背生路，九钥探金碧。\n乌龙因师指，龟峯森郡㦸。\n张罗候凫影，过客纷如织。\n子房河上翁，挥犀高讌席。\n嘘呵枣如瓜，肉眼殊未识。\n西母掬露醒，东王浆霞赤。\n至哉高尚公，着书不靳惜。\n髻珠曩许学，玉版援金笔。\n仙阶三洗髓，短生几两屐。\n岧嶤法身像，褒博乌纱帻。\n焚沃觊有遭，稽首悲涕泣。\n妙诀付神水，悃诚如皎日。\n升降摩顶踵，抽添而损益。\n劳生息奔迫，颓龄飞鸟急。\n希求九阳聚，何惮一千夕。\n近期赤水中，先覩玄珠得。",
        "dynasty": "宋",
        "collection_info": null
    },
    {
        "title": "冬日即事一首",
        "author": "苏籀",
        "content": "蜡栀五万酬鞭直，洴絖百金真食封。\n萧散不萌争闹趣，真醇缪觊养生慵。\n涤清研裏憨凡笔，磨澈鑑中嚬窘容。\n晹旱玄冥僭春令，狐裘羔酒贮严冬。",
        "dynasty": "宋",
        "collection_info": null
    },
    {
        "title": "送孙丞法先池阳二首  其一",
        "author": "苏籀",
        "content": "樗枌里中契，年辈愧君先。\n德迈华腴裔，才优砉剨然。\n牛刀恢勿扰，马首峻高迁。\n交荐诸侯鹗，蓝田崔未贤。",
        "dynasty": "宋",
        "collection_info": null
    },
    {
        "title": "送孙丞法先池阳二首  其二",
        "author": "苏籀",
        "content": "一熏襟趣暱，掺执便它邦。\n书剑摇烟艇，鸿光醉绮窗。\n县僚迎节盖，齐酝缀羊腔。\n器宇青云士，能名赋练江。",
        "dynasty": "宋",
        "collection_info": null
    },
    {
        "title": "李隐卿名谷与青城刘翁同舟至兰溪卿大夫修生者馆之道侣赠李诗云李郎涉世似虚舟片帆来渡楚江秋之句又毗陵家弟季文和此篇云梦蝶岂知真是蝶骑牛何必更寻牛老夫亦慕道者次韵和之记刘李事迹刘本书生工诗奇异飘然尘外也",
        "author": "苏籀",
        "content": "白公枉识郭虚舟，刘李飞符袒剑裘。\n兴轶壶中身混世，气酣酒裏意横秋。\n运调朱凤啄白石，耕莳金钱掣牯牛。\n赤子返真标指妙，阿伽陀药肯言不。",
        "dynasty": "宋",
        "collection_info": null
    },
    {
        "title": "韩省干子平荐章应格朋友漠然未知忽改京秩作七言近体一首贺之",
        "author": "苏籀",
        "content": "山雌泽啄竞腾轩，孰有昂驹局短辕。\n造物至公殊弗置，穷交未喻枉焦煎。\n凤批一诺膺天陟，马颈三槃朝日边。\n虎鼠狞尪随秉笔，铨曹常格勿从旃。",
        "dynasty": "宋",
        "collection_info": null
    },
    {
        "title": "绵扇偶吟一首",
        "author": "苏籀",
        "content": "拏云擘茧写兰亭，洴絖娃宫箑柄成。\n皎洁中规捐月斧，清雄消暍并桃笙。\n玉毫躔内乘鸾女，冰鑑光中墨客卿。\n爱惜御冬充便面，辟寒抚勉燠屯营。",
        "dynasty": "宋",
        "collection_info": null
    },
    {
        "title": "卜居遣兴一首",
        "author": "苏籀",
        "content": "老懒清吟口角钤，任真虚一性安恬。\n士农轨范一身任，孔老穷探两者兼。\n斋舍晦晨鸡弗已，翱翔晚节蔗弥甜。\n平生缘业今何憾，伫返神魂倍蓰添。\n若箇生涯论屋谷，课催童子具醪盐。\n俊游稍谢出囊颖，道念常嗤隔日痁。\n拟古纰疏何柳骨，摄生精密必张髯。\n鹤轩发兴从讥晏，雁塔乘时定合尖。",
        "dynasty": "宋",
        "collection_info": null
    },
    {
        "title": "卜居漫赋",
        "author": "苏籀",
        "content": "肄习素未丰，摸索强剸裁。\n铢黍概闻见，谆吃奚述哉。\n三捷黜疏慵，湛潜散郎偕。\n望道几何高，人事宁免乖。\n眼中悠悠者，樵牧供谈谐。\n披卷想前芬，骯脏无敌才。\n功名不復朽，荣观竟烟埃。\n幽幽畸人居，黄花荐醁醅。\n所求一日富，不足语时侪。\n寄言繁华侣，莫嗤钝如槌。",
        "dynasty": "宋",
        "collection_info": null
    },
    {
        "title": "参云亭纳凉小集二首  其一",
        "author": "苏籀",
        "content": "设醴兹晨遨饫时，四围青峭互巇嶷。\n橐衣随牒何曾卜，饵药衔杯稍信医。\n短舞不妨擎菡萏，谈谐且勿负玻瓈。\n老夫直辔循吾范，无使斯民有以窥。",
        "dynasty": "宋",
        "collection_info": null
    },
    {
        "title": "参云亭纳凉小集二首  其二",
        "author": "苏籀",
        "content": "踽踽迂疏彼一鳏，息交绝学殆顽颜。\n时侪傥获多谋助，少作曾希长者删。\n餵犬孱尪玩逋窃，辕驹牵踪旷尤瘝。\n那无上术蠲人瘼，画㦸临江城负山。",
        "dynasty": "宋",
        "collection_info": null
    },
    {
        "title": "后数朝復依前韵二首  其一",
        "author": "苏籀",
        "content": "下国官臣无懈时，矫然白首瞩嵚嶷。\n鼠攘翦灭雷霆令，魃虐萧骚霈泽医。\n廉袴移文谨钤键，萧斋丝管覆玻瓈。\n烛阑松桂冥冥雾，赤豹文貍不许窥。",
        "dynasty": "宋",
        "collection_info": null
    },
    {
        "title": "后数朝復依前韵二首  其二",
        "author": "苏籀",
        "content": "恤患周流喜逮鳏，当官掣肘汗惭颜。\n预虞飘兀筏能驾，取次耕犂手欲删。\n月窟日畿遵驿置，燕南越北洗恫瘝。\n一廛清佚陶元亮，万斛閒愁庾子山。",
        "dynasty": "宋",
        "collection_info": null
    },
    {
        "title": "仲秋较试浄惠精舍会者六人约重九事毕置醴谢汤巩方以诗坚约次韵酬之",
        "author": "苏籀",
        "content": "稷下铢铢鉴择分，品评一目百知闻。\n初矜月殿挥毫赋，直到龙山吹帽文。\n邀勒公荣狎嵇阮，熏涂嫱媛侍渊云。\n尘惊珠贯纤罗袜，酹酒银篦不怕醺。",
        "dynasty": "宋",
        "collection_info": null
    },
    {
        "title": "试闱即事三绝  其一",
        "author": "苏籀",
        "content": "鼓士扬桴警五更，爨清檠冷旋吹生。\n深衣乡彦都君子，摩厉三秋衒此行。",
        "dynasty": "宋",
        "collection_info": null
    },
    {
        "title": "试闱即事三绝  其二",
        "author": "苏籀",
        "content": "近岁颛门不读书，右文搜拔广该儒。\n立言不朽非吾任，贪叩玄门隐者庐。",
        "dynasty": "宋",
        "collection_info": null
    },
    {
        "title": "试闱即事三绝  其三",
        "author": "苏籀",
        "content": "一坐据梧床刃消，五星竞耀烛秋宵。\n扫厅禁近延僧孺，孰谓诗书避赋繇。",
        "dynasty": "宋",
        "collection_info": null
    },
    {
        "title": "事毕汤巩方三君再用前韵復酬一首",
        "author": "苏籀",
        "content": "妙啜龙团啬少分，宝熏婆律靳多闻。\n泥封誊识遵程度，棘刺围藩按惠文。\n采菊骚人宁避雨，登楼朝彦气摩云。\n兰堂锦瑟笙簧闹，嬉笑啁讴共惜醺。",
        "dynasty": "宋",
        "collection_info": null
    },
    {
        "title": "观胡文恭枢密全集偶成一首",
        "author": "苏籀",
        "content": "铿鈜正始音，严密萃英耆。\n上仁体勋华，四方致雍熙。\n文赋鸣升平，声誉艺林驰。\n心口烂锦绣，欬唾皆珠玑。\n韬涵白圭玷，挥洒清风词。\n兴寄扩无穷，标望擅一时。\n圣主逢嘉佑，两府皆龙夔。\n岂应献纳际，造次差毫釐。\n百尔贤佞评，卓绝公是非。\n独无许郭术，人实不易窥。\n东阿昭明懵，贝锦尤疏纰。\n犹子后来杰，元佑参丞疑。\n蝉联袭簪橐，孙侄声华飞。\n妇韩外曾裔，稚子甥曰弥。\n抚编可胜嘆，缀缉刻棠梨。\n定评杨谢公，遗芳六一碑。",
        "dynasty": "宋",
        "collection_info": null
    },
    {
        "title": "送李举之武博学宏词",
        "author": "苏籀",
        "content": "稷下机梭纂奏篇，犀通木瘿炳彪然。\n盛朝耆望门庭懿，哲匠宗师典据全。\n掉鞅春闱贾余勇，赏音盟主诧称妍。\n峻登名第高酬擢，台阁容仪继武传。",
        "dynasty": "宋",
        "collection_info": null
    },
    {
        "title": "拟古",
        "author": "苏籀",
        "content": "六州斋榻釂分鹅，谁料延平最解歌。\n蒲阪崔姝白楼少，阖闾吴馆冶容多。\n频烦画㦸凝芗寝，辍选鸾篦插皂罗。\n勿俾台山洞天侣，眇无刘阮醉颜酡。",
        "dynasty": "宋",
        "collection_info": null
    },
    {
        "title": "陪侍知府待制丈巾山高设窃闻是日赓和去春林倅红楼风什奉继一首",
        "author": "苏籀",
        "content": "磴藓梯飚最上头，挈排牺象主觥筹。\n从容北海能延客，酣适东风咏倚楼。\n献岁顺成当大有，名儒过计与私忧。\n仰看凤德翔千仞，总领鸳鸾也狎鸥。",
        "dynasty": "宋",
        "collection_info": null
    },
    {
        "title": "蒙和府待制宠和前韵又承东湖水嬉之招一首",
        "author": "苏籀",
        "content": "一声巧啭柳巅头，半丈红芳送晓筹。\n天气柔嘉收积雨，林花稠迭竦高楼。\n七槃长袖重新制，九酝空樽讵足忧。\n丘壑夔龙位岩石，何妨纱帽对沙鸥。",
        "dynasty": "宋",
        "collection_info": null
    },
    {
        "title": "朱从事安诗挽词一首",
        "author": "苏籀",
        "content": "文阶王命渥，驯侃洽乡阛。\n末俗贾三倍，尤能赈百锾。\n宗盟遵倚阙，邑落旧知潸。\n翳翳佳城鬰，镵山殆弗删。",
        "dynasty": "宋",
        "collection_info": null
    },
    {
        "title": "夏日池上",
        "author": "苏籀",
        "content": "谛复春秋指，祛排日务婴。\n岚峦屏郡廨，枿樾荫衙城。\n褐父评丹首，幽斋缘督经。\n忘忧葱蒨擢，伯雅燕酣酲。\n窈窕阳春唱，鲜咸临海鲭。\n惠文除扰害，五百惨徒黥。\n卷籍阖还展，钱刀敛尚轻。\n珠还凤仪政，他日傥齐声。",
        "dynasty": "宋",
        "collection_info": null
    },
    {
        "title": "公退三首  其一",
        "author": "苏籀",
        "content": "披文不释遗编慕，躭禄终惭远贿称。\n劫劫抗尘非胜趣，寥寥出世有真乘。\n转头值寓无穷极，措足虚邪粗可胜。\n管晏空忧觉先物，未须薄薛与卑滕。",
        "dynasty": "宋",
        "collection_info": null
    },
    {
        "title": "公退三首  其二",
        "author": "苏籀",
        "content": "缪簉康庄列大夫，沈研历久到盘盂。\n囊余占毕干萤火，家有凌云旧履凫。\n般若初心依耋老，参同内事靳儒臞。\n吐音悫讱尝闻见，邂逅周旋只小巫。",
        "dynasty": "宋",
        "collection_info": null
    },
    {
        "title": "公退三首  其三",
        "author": "苏籀",
        "content": "缺然资略每区区，抑冒扬清小小劬。\n诹律纲条思济理，算缗公帑较输储。\n三科识擢才能显，八计精研吏治孚。\n端有硕生如杜蒉，升堂洗觯降除趋。",
        "dynasty": "宋",
        "collection_info": null
    },
    {
        "title": "暑雨忆衢州一绝",
        "author": "苏籀",
        "content": "衣裳俎豆信华风，酒圣茶颠倚独松。\n夏屋渠渠听聚雨，数寻竹外泻琤淙。",
        "dynasty": "宋",
        "collection_info": null
    },
    {
        "title": "送滁守蔡瞻明提举",
        "author": "苏籀",
        "content": "史家汗简编年垂，掌武集贤筹政机。\n君侯祖烈冠前世，内外贻厥真天资。\n景灵审象丹青炳，端靖颙昂席庆基。\n浙港之东早乘驿，卓尔羣吏诸侯师。\n云何士元淹骥足，留滞太史周南维。\n渊源濡染由所自，甚美而度多文词。\n猗欤两祖揭二柄，雹凸骞翔天下知。\n奈何恬无进擢慕，鈎引吹嘘众力微。\n冷烟横雨秋涛外，滁邦山水停一麾。\n贫交掺执空里巷，截𩍐那復留骖騑。\n气宇前修令仪范，才具时侪高品题。\n绿绮寻绎醉吟操，清流感慨神武遗。\n侧听褒嘉最郡课，水衡促召夫何疑。\n车轮继斲心自了，桑榆稍收宜赴时。\n珍嚮高标警衰钝，鄙哉不敢多陈诗。",
        "dynasty": "宋",
        "collection_info": null
    },
    {
        "title": "赵和叔大夫母安人曹氏挽词",
        "author": "苏籀",
        "content": "风规王邸韵，筮醮相夫宾。\n逐子大家懿，弄孙东第新。\n百能知肖嗣，八十又三春。\n磬石无虚勒，笄珈不復晨。",
        "dynasty": "宋",
        "collection_info": null
    },
    {
        "title": "壬申春雪一绝",
        "author": "苏籀",
        "content": "长天顿改楚云容，初夕依微后搅空。\n点缀柳条纷若絮，未妨梅蕊衒芳丛。",
        "dynasty": "宋",
        "collection_info": null
    },
    {
        "title": "龙井僧全示寄庵枢密程公累篇季文弟新什求余继其末一首",
        "author": "苏籀",
        "content": "程苏中兴什，同庵有后前。\n前朝沙门首，辨浄超卓然。\n耆宿失闻聪，饫参余小全。\n龙泓风篁巘，荏苒二十年。\n缁俦几换易，岩崿岂变迁。\n亭亭百岁杉，泠泠九渊泉。\n梵音扰龙性，玄解忘鱼筌。\n有客辇瑰诡，无情施缯钱。\n佛法伫隆兴，般若须人传。\n更令观剎丽，但俾子孙贤。\n三空正觉路，一喻实相圆。\n不替人天师，重新演教禅。",
        "dynasty": "宋",
        "collection_info": null
    },
    {
        "title": "武林春日一绝",
        "author": "苏籀",
        "content": "熏膏佩服尤瑰靡，联踏春阳特衒骹。\n十里青楼玩芳月，西湖并舫恣娱遨。",
        "dynasty": "宋",
        "collection_info": null
    },
    {
        "title": "勉旃一首",
        "author": "苏籀",
        "content": "归一岂应无以返，要言湛谛滓淤淘。\n大知直截揣摩渐，积执冥迷厌离劳。\n目睫古人曾致论，根尘当念勿喧嚣。\n主张名教殚才智，王霸蟠煎火上膏。",
        "dynasty": "宋",
        "collection_info": null
    },
    {
        "title": "秋冷一首",
        "author": "苏籀",
        "content": "岚烟澹澹雨飕飕，残枿折槎陂水头。\n赎尔典裘扃户牖，饶伊夹幕閟娟柔。\n䔲蓑廛肆斗牢落，泞潦穷途强释愁。\n箬下浮君霜露旦，岂应虚诧钓诗鈎。",
        "dynasty": "宋",
        "collection_info": null
    },
    {
        "title": "漫述二首  其一",
        "author": "苏籀",
        "content": "理窟孰宗趣，卜居忘市阛。\n纡余力分裏，梗概智仁间。\n导引非茫眇，耕樵未拟閒。\n寅缘任俚俗，及物念痌瘝。",
        "dynasty": "宋",
        "collection_info": null
    },
    {
        "title": "漫述二首  其二",
        "author": "苏籀",
        "content": "跏趺围褐越鸡晨，洒落生缘治水薪。\n一艺湛酣任疏放，百家杂揉识疵醇。\n舂炊断断西畴穑，书记翩翩东郭㕙。\n飘兀篮舆绝畦畛，莽苍更访隐湛沦。",
        "dynasty": "宋",
        "collection_info": null
    },
    {
        "title": "春设一首",
        "author": "苏籀",
        "content": "折简王春涓胜日，执舆邻曲集侨官。\n奕娃红手凌寒怯，歌颈涂芗诉白宽。\n膏沐柳梅牵屐齿，冶妍桃杏压栏干。\n珍烹鬬赛携英黠，娱老粧楼迭肉槃。",
        "dynasty": "宋",
        "collection_info": null
    },
    {
        "title": "惜花一首",
        "author": "苏籀",
        "content": "豁眼桃红思圣解，袭人兰鬰比修能。\n面脂靡曼负涂泽，绘綵化工夸斲冰。\n蒨粲芳秾触吟境，艷阳风色嗾狂朋。\n倾壶箫管黳蓬鬓，沈顿金觥雹凸棱。",
        "dynasty": "宋",
        "collection_info": null
    },
    {
        "title": "何会卿妇清河张甥挽诗",
        "author": "苏籀",
        "content": "常念注西竺，浮生付六如。\n良人怆中馈，二穉未胜裾。\n妯党抆红泪，乡邻隘众车。\n金花它日诰，封号表松樗。",
        "dynasty": "宋",
        "collection_info": null
    },
    {
        "title": "閒咏一首",
        "author": "苏籀",
        "content": "肆筵无扣器，钉壁但镵碑。\n慨叹慕前躅，咨吁亦小知。\n饪谐棋酒伴，瓶远井泉湄。\n自许羲皇上，陶然绝旷夷。",
        "dynasty": "宋",
        "collection_info": null
    },
    {
        "title": "故孺封曹氏挽章",
        "author": "苏籀",
        "content": "豪宗相承籍，遗懿本驯良。\n夫息遵慈芘，污莱化阜康。\n杯桊留燕机，丹篆勒阴堂。\n愈愈垂青紫，诜诜庆祚长。",
        "dynasty": "宋",
        "collection_info": null
    },
    {
        "title": "春集僧舍一首",
        "author": "苏籀",
        "content": "绣川藻野衒嫣姝，练缟秾殷亭育炉。\n二月峭寒轻抑勒，崇朝和气毕昭苏。\n绀青六幕无纤翳，绿缛多畴几町区。\n居士自携三昧酝，缁流丛错设伊蒲。",
        "dynasty": "宋",
        "collection_info": null
    },
    {
        "title": "莳兰一首",
        "author": "苏籀",
        "content": "湘纍鞙佩南邦媚，天女襟期绝世芗。\n艺植便应弥九畹，孰知苓藿与詹糖。",
        "dynasty": "宋",
        "collection_info": null
    },
    {
        "title": "炎夏即事一首",
        "author": "苏籀",
        "content": "五咏八吟钻古奥，四豪六逸共周旋。\n隐囊垫帻枰棋局，轻箑珍笙荫采椽。\n习气峥嵘谈在昔，知音推激互相然。\n至哉佛老儒宗外，圣谛冰销浊火煎。",
        "dynasty": "宋",
        "collection_info": null
    },
    {
        "title": "娱老一首",
        "author": "苏籀",
        "content": "多闻内殖每瞻乌，枉把春秋问蟪蛄。\n俗琐未抛聊尔尔，古心内骛亦区区。\n繫匏于越壤田薄，双鲤铜梁仆赁痡。\n揃白追游味殊寡，所图荣绮访仙臞。",
        "dynasty": "宋",
        "collection_info": null
    },
    {
        "title": "廛居一绝",
        "author": "苏籀",
        "content": "天碧绡帱障铁牛，廛居烦促远林丘。\n赫炎炽景烘炀竈，怅望金飚玉露秋。",
        "dynasty": "宋",
        "collection_info": null
    },
    {
        "title": "重阳一首",
        "author": "苏籀",
        "content": "篱根金色小正时，醅垫风高与节期。\n耿耿挑灯闻夜诵，匆匆刈穗饫晨炊。\n闺娃犀蕊香盈把，朝士茱萸酒一巵。\n盖世豪雄健天下，感秋应待羽觞治。",
        "dynasty": "宋",
        "collection_info": null
    },
    {
        "title": "山行入寺一首",
        "author": "苏籀",
        "content": "执舆入辇蹷痿几，陟险山农笑却时。\n屐齿未常先雍老，翚飞久已见甍楣。\n磴扉百步犹流汗，观阁三休岂易追。\n浪漫悠悠一鸡肋，角巾东路最平夷。",
        "dynasty": "宋",
        "collection_info": null
    },
    {
        "title": "近市一首",
        "author": "苏籀",
        "content": "摩肩蹑足吁屠贩，接衽骈颅坌驵筲。\n巷隘姑名为小隐，宾佳不必有珍肴。\n龙钟游宦如投耒，琐屑侨民一繫匏。\n丘索典坟心迹远，烟埃咫尺自喧淆。",
        "dynasty": "宋",
        "collection_info": null
    },
    {
        "title": "釂饮一首",
        "author": "苏籀",
        "content": "珠零醇碧郁春槽，矫首梅林釂自陶。\n横槊未应随李广，团词亦足拟王襃。\n俯从觞咏山阴禊，遥说笙簧锦里遨。\n取次难论御戎策，岂知蛙臛鳣鲭臊。",
        "dynasty": "宋",
        "collection_info": null
    },
    {
        "title": "春晴一首",
        "author": "苏籀",
        "content": "高槐汤饼排朝馔，嘉菊香菹芼戛羹。\n饷早趁墟樵垦计，浇春量腹圣贤并。\n无由屠嚼相亲就，岂䛏奇章侈大烹。\n飘忽红稠莺燕语，康衢冶服炫春晴。",
        "dynasty": "宋",
        "collection_info": null
    },
    {
        "title": "往日",
        "author": "苏籀",
        "content": "往日承平孰为裁，诚能俾乂固当谐。\n岂云小辩能迴斡，际遇长才力洽该。\n大块惨舒嘘翕顷，元明迷喻唯阿开。\n斗南必有圆机士，安得一樽陈此怀。",
        "dynasty": "宋",
        "collection_info": null
    },
    {
        "title": "稽山漫作一首",
        "author": "苏籀",
        "content": "三餐佚豫年其有，一醉陶然日不贫。\n发议讵堪登膴仕，费赀端为速嘉宾。\n屡空蜀信匮囊药，稍效越吟追里邻。\n刘白殊无记人句，奇章高设岂应频。",
        "dynasty": "宋",
        "collection_info": null
    },
    {
        "title": "诱学徒一首",
        "author": "苏籀",
        "content": "瞥闻立覩且湛研，讨索思臧义理穿。\n剖析赖经宗匠手，绝羣羞拍腐儒肩。\n鸱鸦嗜鼠颛门蔽，博簺忘羊失路偏。\n警策后生文宪种，若为准拟即真贤。",
        "dynasty": "宋",
        "collection_info": null
    },
    {
        "title": "编联偶作",
        "author": "苏籀",
        "content": "躭饫神奇致，思研理趣幽。\n崎岖由考仿，勉励似鉏耰。\n明耀鑑频拭，醇精酒屡酘。\n编联存隻字，解悟失全牛。\n曷可裨宏议，于何答彼诹。\n达辞宜驾说，典学善宣猷。\n浑浑窥姚姒，专专切旦丘。\n时王资粉泽，天匠不雕锼。\n愍恻元元意，弥纶色色优。\n雅驯镌鄙固，切实忌飘浮。\n自古英茎肆，于今都市讴。\n近谁臻壶奥，远孰擅风流。\n壹鬰穷居气，荒唐失友愁。\n湛酣及醲郁，浸渍復优柔。\n斐绮资咍噱，芜枵寡晤酬。\n不为伤手斲，无取强颜羞。\n管氏攘戎索，元龙高卧楼。\n激昂牵老惫，书剑判悠悠。",
        "dynasty": "宋",
        "collection_info": null
    },
    {
        "title": "旧游一绝",
        "author": "苏籀",
        "content": "慨怅秦关旧侪侣，绫袍韘䪓火镰囊。\n南来放马遵舟楫，鲈鳜西风号本乡。",
        "dynasty": "宋",
        "collection_info": null
    },
    {
        "title": "嵊邑周干办挽诗",
        "author": "苏籀",
        "content": "嶷然衷塞懿，挟操亦人难。\n唱第芝庭瑞，背城逋寇残。\n倾殚副王命，畴曩入赀官。\n遗事乡评着，嘉言邑里宽。",
        "dynasty": "宋",
        "collection_info": null
    },
    {
        "title": "酴醾一绝",
        "author": "苏籀",
        "content": "梅酽兰氲芍药清，旃檀婆律萃天馨。\n试开秦赵当年目，何藉珠帘翡翠屏。",
        "dynasty": "宋",
        "collection_info": null
    },
    {
        "title": "题刘紫微贡父公是集一首",
        "author": "苏籀",
        "content": "惆怅栾城旧朋执，何殊阙里孔颜徒。\n达生自信诚知命，晚节遭逢德不孤。\n贯悉该明汉中垒，雍容通雅蜀相如。\n老成流辈方吹荐，典训斯文示后儒。\n疏奏襄阳正平手，表章天策伯襃俞。\n明窗棐几一呻绎，背痒政逢长爪姑。",
        "dynasty": "宋",
        "collection_info": null
    },
    {
        "title": "仲秋苦热半格一首",
        "author": "苏籀",
        "content": "老火薪烝鼎竈然，柔金低伏听燔煎。\n虚窗迭巘攒三崿，冷枕清飚直万钱。\n俛仰生涯恃林井，包缠冠绂哂毹毡。\n朝蝇夕蜹嗟何集，山雪河冰渴沃湔。\n子夜凉生秋思肇，午时炎炽赫羲鲜。\n荫饶华桷单絺叟，嬉爱清川泳月船。\n巾幨垢氛勤靧濯，菓肴剖剥萃新妍。\n芸夫望望瞻云汉，镯鹤声声唳碧天。\n瀑水何山千尺泻，洗心安得赏悬泉。",
        "dynasty": "宋",
        "collection_info": null
    },
    {
        "title": "晚秋一首",
        "author": "苏籀",
        "content": "曩间夏历标花候，粗尔陶巾漉酒巵。\n仿拟尘编谈世谛，何人才刃趁时机。",
        "dynasty": "宋",
        "collection_info": null
    },
    {
        "title": "潘令度求厥弟令表挽章一首",
        "author": "苏籀",
        "content": "婉娈标仪赋了聪，优为郎位奉车童。\n藴奇处士未王命，好事儒流昵德风。\n姻援乌衣门闼峻，款游骑省志怀同。\n克家致孝钟全美，凤羽飞翔亶待封。",
        "dynasty": "宋",
        "collection_info": null
    },
    {
        "title": "药褚吟一绝",
        "author": "苏籀",
        "content": "玉札丹砂宝易知，蜣蜋苏合粗擎斋。\n国医本草加繁悉，异域琛来献麝犀。",
        "dynasty": "宋",
        "collection_info": null
    },
    {
        "title": "雪斋即事一首",
        "author": "苏籀",
        "content": "炽炭雪窗尘简编，慵偎毳被藉粗毡。\n卯晨呵笔冰胶研，乙夜横琴冻折絃。\n郁郁烹鲜具羹戛，浮浮炊餗忍馋涎。\n鬻薪清爨庖丁粗，鼎俎逾时不解羶。",
        "dynasty": "宋",
        "collection_info": null
    },
    {
        "title": "元夕偶成",
        "author": "苏籀",
        "content": "里唱涂讴铙吹轰，软尘梁苑记前生。\n宝珠穿蚁嬉游肆，莲蕊然犀不夜城。\n透碗灯繁人昼绣，隔罗光酝酒渑清。\n春娃环舞云阶隘，邦媛鲜粧月地行。",
        "dynasty": "宋",
        "collection_info": null
    },
    {
        "title": "送芍药者一首",
        "author": "苏籀",
        "content": "披猖二十四风花，淑美丰融殿百华。\n畀付碧茎頩粉蕊，熏裁温馥迭鲜葩。\n无言似笑诗魔恼，比韵侔娇女艷加。\n壮岁逐春心欲谢，酥煎靡丽远泥沙。",
        "dynasty": "宋",
        "collection_info": null
    },
    {
        "title": "古语",
        "author": "苏籀",
        "content": "枿槎匪意称居士，馈橐谁家号智囊。\n鸢戾青云莫吁讶，鵰逃炎热利深藏。",
        "dynasty": "宋",
        "collection_info": null
    },
    {
        "title": "寓言一绝",
        "author": "苏籀",
        "content": "輶眇岂任胜妇职，春暾桃蓓未敷莲。\n月娥宫额噫神护，旖旎仙舲託使旃。",
        "dynasty": "宋",
        "collection_info": null
    },
    {
        "title": "吕伟信求冰花诗赋得两绝  其一",
        "author": "苏籀",
        "content": "霰集柏杉霏靀松，瓦冰镌画叶柯葩。\n密移裁化钟纤巧，梁苑诗盟斲句佳。",
        "dynasty": "宋",
        "collection_info": null
    },
    {
        "title": "吕伟信求冰花诗赋得两绝  其二",
        "author": "苏籀",
        "content": "墨迹扶疏冻未消，奇踪印纸镂刊雕。\n花宜道韫吟盐絮，压倒刘叉冰柱谣。",
        "dynasty": "宋",
        "collection_info": null
    },
    {
        "title": "楼枢密挽词二首  其一",
        "author": "苏籀",
        "content": "决科腾踏无前勇，比牒联飞第一流。\n召直毫端准谟诰，甄评皮裏韫阳秋。\n槐班鼎辅膺荣柬，玉陛封章究远猷。\n楚挽凄酸洩遗恨，柏台金殿望隆优。",
        "dynasty": "宋",
        "collection_info": null
    },
    {
        "title": "楼枢密挽词二首  其二",
        "author": "苏籀",
        "content": "岳镇巍峩幕府雄，紫青颐旨禀趋风。\n布宣条目都无扰，求瘼慈祥概所蒙。\n宾位樽罍人事改，影娥花月画堂空。\n诸方故吏多才藻，撰纪徽嘉篆刻丰。",
        "dynasty": "宋",
        "collection_info": null
    },
    {
        "title": "绝句一首",
        "author": "苏籀",
        "content": "双纹八尺展雕床，莲艷方空夜玉香。\n雅秀冰姿延阁彦，岂应簪断作凄凉。",
        "dynasty": "宋",
        "collection_info": null
    },
    {
        "title": "白菡萏一首",
        "author": "苏籀",
        "content": "瑳兮容旷世，冰腻郁妖红。\n姑射非无偶，能言谅不同。",
        "dynasty": "宋",
        "collection_info": null
    },
    {
        "title": "潘卿求内主令人挽章二首  其一",
        "author": "苏籀",
        "content": "择夫先筮嫁，年俯逮期颐。\n周南弗墙面，班诫克刑仪。\n陔兰冀丰养，中馈失扶持。\n恻慨百金诔，君文亦汉碑。",
        "dynasty": "宋",
        "collection_info": null
    },
    {
        "title": "潘卿求内主令人挽章二首  其二",
        "author": "苏籀",
        "content": "扊扅思旧苦，月缺白毫光。\n孝懿绰驯习，德音宁讵忘。\n委禽流庆衍，偕老誓言荒。\n肖似传孙息，绸缪卜凤皇。",
        "dynasty": "宋",
        "collection_info": null
    },
    {
        "title": "王季海求父宣义挽词二首  其一",
        "author": "苏籀",
        "content": "缮性克知命，乡评行实尊。\n传经拾科第，綵服匝庭轩。\n韡萼专方面，良弓补谏垣。\n金坡振词笔，品藻不胜言。",
        "dynasty": "宋",
        "collection_info": null
    },
    {
        "title": "王季海求父宣义挽词二首  其二",
        "author": "苏籀",
        "content": "里仁巾几寂，遗懿满瞻听。\n济美珪璋质，流芳琬琰铭。\n纸灰霏似雪，巷泣洒将冰。\n念念存伽释，超超拔九冥。",
        "dynasty": "宋",
        "collection_info": null
    },
    {
        "title": "陈䋖男求厥父挽诗二首  其一",
        "author": "苏籀",
        "content": "阃室良规范，萱堂子职修。\n仪形俨惇硕，积习肖风流。\n畴曩乡邻援，悽凉川逝愁。\n太丘纯岂弟，慈爱理能周。",
        "dynasty": "宋",
        "collection_info": null
    },
    {
        "title": "陈䋖男求厥父挽诗二首  其二",
        "author": "苏籀",
        "content": "克家宗从誉，涧屋竹林庄。\n情话非前听，门庭付令郎。\n短生风烛顷，远日陇丘傍。\n红粉祠堂壁，亦应镌短章。",
        "dynasty": "宋",
        "collection_info": null
    },
    {
        "title": "潘令度送牡丹绝句",
        "author": "苏籀",
        "content": "剧美温馨逞瑰媚，腻红殷紫迭重台。\n芳晨华月临春阁，倚丽凝娇岂易栽。",
        "dynasty": "宋",
        "collection_info": null
    },
    {
        "title": "巩采若求厥父令尹德秀挽诗",
        "author": "苏籀",
        "content": "东鲁怀经慕先哲，斋房僻处盛门徒。\n勉陪流寓推乡校，优选文华庆仕涂。\n议狱蚩氓生活路，削锄姦轨亟扬枹。\n遗编亹亹乘儒典，济美弓裘后世模。",
        "dynasty": "宋",
        "collection_info": null
    },
    {
        "title": "松门",
        "author": "苏籀",
        "content": "山川忽摇落，风雪交岁暮。\n堂堂十八公，正尔守门户。",
        "dynasty": "宋",
        "collection_info": null
    },
    {
        "title": "访涌泉吴文叟隐居",
        "author": "苏简",
        "content": "水绕庭除屋近山，居人六月自清寒。\n平时不起轩裳念，此去真输岩穴安。\n书富五车成活计，樽开千日慰艰难。\n径谋百亩从君隐，凭藉林泉寄一箪。",
        "dynasty": "宋",
        "collection_info": null
    },
    {
        "title": "次韵张正民游智者寺",
        "author": "苏简",
        "content": "养拙何所诣，白昼门常关。\n剥啄有好怀，绕郭横秋山。\n佛庐占山麓，清凈非人间。\n曳杖得晤语，幽寻为怡颜。\n三峯耸而秀，羣巘抱以环。\n寺同乔木古，僧与白云閒。\n一鸟不復鸣，流泉自潺湲。\n山林足胜践，世路羊肠艰。",
        "dynasty": "宋",
        "collection_info": null
    },
    {
        "title": "至后书事",
        "author": "苏简",
        "content": "岁尽意不尽，日长愁更长。\n将士介生虮，黔黎疻復疮。\n拊膺念江夏，掩面向山阳。\n大隐未高枕，巨鳌仍望洋。\n旧闻死可祷，或以酒自戕。\n废卷三太息，抚时徒感伤。",
        "dynasty": "宋",
        "collection_info": null
    },
    {
        "title": "赋雪梨寄二孙",
        "author": "苏简",
        "content": "梨乃北方来，东阳有遗种。\n开花如雪洁，结实论斤重。\n似闻风霜来，采摘不旋踵。\n肤莹玉在手，剖之醴泉涌。\n甘凉宜解酲，席上贾余勇。\n甚美非耐久，糜溃失前宠。\n长安疑父祖，压沙岂伯仲。\n时方禁苞苴，林下喜得共。\n老人齿颊寒，食指难为动。\n邻墙有酒仙，双苞可持送。",
        "dynasty": "宋",
        "collection_info": null
    },
    {
        "title": "同诸孙赋冰筯",
        "author": "苏简",
        "content": "雪堆屋背已崔巍，沟瓦垂冰冻不摧。\n乳石骈罗疑在谷，遗簪璀璨俨成堆。\n冱寒侵被怜衰老，咀嚼鸣牙忆尚孩。\n自是中原验时令，江南春候亦难裁。",
        "dynasty": "宋",
        "collection_info": null
    },
    {
        "title": "次韵徐惇济久不食肉",
        "author": "苏简",
        "content": "举家食肉迹虽陈，端有寒儒继后尘。\n杜老长镵聊卒岁，颜生陋巷不逢辰。\n啖毡窃喜全高节，食肉从来鄙要津。\n扪腹祇应多愧负，天教吾党合清贫。",
        "dynasty": "宋",
        "collection_info": null
    },
    {
        "title": "咏金橘",
        "author": "苏简",
        "content": "小小根栽出近□，□□繁实傲秋天。\n恍如列宿挂庭树，几误饥儿逐弹圆。\n荔子甘香欲争席，赤心粗俗敢差肩。\n饮仙嚼□□□赏，赋客寡闻犹未编。",
        "dynasty": "宋",
        "collection_info": null
    },
    {
        "title": "句  其一",
        "author": "苏籍",
        "content": "醉乡须待我，诗社莫添人。",
        "dynasty": "宋",
        "collection_info": null
    },
    {
        "title": "句  其二",
        "author": "苏籍",
        "content": "梦蝶岂知真是蝶，骑牛何必更寻牛。",
        "dynasty": "宋",
        "collection_info": null
    },
    {
        "title": "句",
        "author": "某道士",
        "content": "李郎涉世似虚舟，片帆来渡楚江秋。",
        "dynasty": "宋",
        "collection_info": null
    },
    {
        "title": "九仙山",
        "author": "徐师仁",
        "content": "晨逾九仙山，暮访九鲤湖。\n何氏兄弟跨鲤鱼，同时轻举排天衢。\n山头云气故恍惚，三十六鳞今有无。\n琼浆白日醉天酒，何时华表归来乎。",
        "dynasty": "宋",
        "collection_info": null
    },
    {
        "title": "登瑞岩山",
        "author": "徐师仁",
        "content": "携筇登绝巘，朝爽薄危栏。\n乘胜移杯爵，凭高忆羽翰。\n泉声穿石响，树色入秋寒。\n对酒频长望，心同渤澥宽。",
        "dynasty": "宋",
        "collection_info": null
    },
    {
        "title": "题昼寂轩",
        "author": "徐寿仁",
        "content": "轻云扶曲槛，少坐觉幽深。\n泛酒谁同话，敲诗独写心。\n竹声流草榻，鸟语惹花阴。\n门外呼童扫，客弹月下琴。",
        "dynasty": "宋",
        "collection_info": null
    },
    {
        "title": "句",
        "author": "徐寿仁",
        "content": "放怀追许谢，洗耳笑巢由。",
        "dynasty": "宋",
        "collection_info": null
    },
    {
        "title": "偈",
        "author": "释凈昙",
        "content": "本自深山卧白云，偶然来此寄闲身。\n莫来问我禅兼道，我是吃饭屙屎人。",
        "dynasty": "宋",
        "collection_info": null
    },
    {
        "title": "辞众偈",
        "author": "释凈昙",
        "content": "这汉从来没缝罅，五十六年成话霸。\n今朝死去见阎王，剑树刀山得人怕。",
        "dynasty": "宋",
        "collection_info": null
    },
    {
        "title": "项亭",
        "author": "徐兢",
        "content": "图秦争汉两无成，霸势先随玉斗倾。\n惟有乌江夜深浪，至今犹作楚歌声。",
        "dynasty": "宋",
        "collection_info": null
    },
    {
        "title": "彭城山",
        "author": "徐兢",
        "content": "高馆不知处，游人空往还。\n乱鸦残雪树，荒冢夕阳山。",
        "dynasty": "宋",
        "collection_info": null
    },
    {
        "title": "广化寺",
        "author": "陈桷",
        "content": "山高不受暑，秋到十分凉。\n望外去程远，闲中度日长。\n寺林投宿鸟，山路自归羊。\n物物各有适，羁愁逐异乡。",
        "dynasty": "宋",
        "collection_info": null
    },
    {
        "title": "合掌岩",
        "author": "陈桷",
        "content": "合掌仙峯插汉高，下临沧海压波涛。\n看来疑是金仙子，无相光辉礼玉毫。",
        "dynasty": "宋",
        "collection_info": null
    },
    {
        "title": "和邓至宏咏桂",
        "author": "崔中",
        "content": "留伴君家老圃芳，月中余荫带天香。\n愚公纵有移山力，不入当年花石纲。",
        "dynasty": "宋",
        "collection_info": null
    },
    {
        "title": "花石诗十一章  其一",
        "author": "邓肃",
        "content": "蔽江载石巧玲珑，雨过嶙峋万玉峰。\n舻尾相衔贡天子，坐移蓬岛到深宫。",
        "dynasty": "宋",
        "collection_info": null
    },
    {
        "title": "花石诗十一章  其二",
        "author": "邓肃",
        "content": "浮花浪蕊自朱白，月窟鬼方更奇绝。\n缤纷万里来如云，上林玉砌酣春色。",
        "dynasty": "宋",
        "collection_info": null
    },
    {
        "title": "花石诗十一章  其三",
        "author": "邓肃",
        "content": "守令讲求争效忠，誓将花石扫地空。\n那知臣子力可尽，报上之德要难穷。",
        "dynasty": "宋",
        "collection_info": null
    },
    {
        "title": "花石诗十一章  其四",
        "author": "邓肃",
        "content": "天为黎民生父母，胜景直须尽寰宇。\n岂同臣庶作园池，但隔墙篱分尔汝。",
        "dynasty": "宋",
        "collection_info": null
    },
    {
        "title": "花石诗十一章  其五",
        "author": "邓肃",
        "content": "皇帝之圃浩无涯，日月所照同一家。\n北连幽蓟南交趾，东极蟠木西流沙。",
        "dynasty": "宋",
        "collection_info": null
    },
    {
        "title": "花石诗十一章  其六",
        "author": "邓肃",
        "content": "是中嵩岳磨星斗，下视羣山真培塿。\n千年老木矫龙蛇，天风夜作雷霆吼。",
        "dynasty": "宋",
        "collection_info": null
    },
    {
        "title": "花石诗十一章  其七",
        "author": "邓肃",
        "content": "三月和风塞太空，天涯海角竞青红。\n不知花卉何远近，六合内外俱春容。",
        "dynasty": "宋",
        "collection_info": null
    },
    {
        "title": "花石诗十一章  其八",
        "author": "邓肃",
        "content": "圣主胸襟包率土，天锡园池乃如许。\n坐观块石与根茎，无乃卑凡不足数。",
        "dynasty": "宋",
        "collection_info": null
    },
    {
        "title": "花石诗十一章  其九",
        "author": "邓肃",
        "content": "饱食官吏不深思，务求新巧日孳孳。\n不知均是圃中物，迁远而近盖其私。",
        "dynasty": "宋",
        "collection_info": null
    },
    {
        "title": "花石诗十一章  其一○",
        "author": "邓肃",
        "content": "恭惟圣德高舜禹，一圃岂尝分彼此。\n世人用管妄窥天，水陆驱驰烦赤子。",
        "dynasty": "宋",
        "collection_info": null
    },
    {
        "title": "花石诗十一章  其一一",
        "author": "邓肃",
        "content": "安得守令体宸衷，不復区区踵前踪。\n但为君王安百姓，圃中无日不春风。",
        "dynasty": "宋",
        "collection_info": null
    },
    {
        "title": "岩桂",
        "author": "邓肃",
        "content": "雨过西风作晚凉，连云老翠出新黄。\n清芬一日来天阙，世上龙涎不敢香。",
        "dynasty": "宋",
        "collection_info": null
    },
    {
        "title": "梅",
        "author": "邓肃",
        "content": "不顾冬残自在妍，笑将疏影弄婵娟。\n小轩不用垂帘幕，我醉花香自得仙。",
        "dynasty": "宋",
        "collection_info": null
    },
    {
        "title": "泛江",
        "author": "邓肃",
        "content": "风迴浪急月初圆，携得鱼竿下钓船。\n自是高歌星斗上，不须骑气夜行天。",
        "dynasty": "宋",
        "collection_info": null
    },
    {
        "title": "姜池源庙二首  其一",
        "author": "邓肃",
        "content": "樽酒源头一拜神，麕羊瓮茧便青春。\n当年旱魃矜余虐，祷去阳侯失旧津。",
        "dynasty": "宋",
        "collection_info": null
    },
    {
        "title": "姜池源庙二首  其二",
        "author": "邓肃",
        "content": "博带峩冠新庙像，长衫紫领乐耕民。\n雨旸从此如常德，愿作常山荐号人。",
        "dynasty": "宋",
        "collection_info": null
    },
    {
        "title": "灵应寺二首  其一",
        "author": "邓肃",
        "content": "松篁拥翠入云间，雅称高人卷道闲。\n自是红尘飞不到，一溪流水遶青山。",
        "dynasty": "宋",
        "collection_info": null
    },
    {
        "title": "灵应寺二首  其二",
        "author": "邓肃",
        "content": "老木森森小径斜，淡烟横锁两三家。\n晚来欲写潇疏景，举目遥岑更望赊。",
        "dynasty": "宋",
        "collection_info": null
    },
    {
        "title": "偶题",
        "author": "邓肃",
        "content": "一叶渔舠破晓烟，山环碧玉水连天。\n满倾竹叶倚红玉，天遣行云慰谪仙。",
        "dynasty": "宋",
        "collection_info": null
    },
    {
        "title": "靖节先生祠下",
        "author": "邓肃",
        "content": "五柳归来昔陶公，七闽召还今邓子。\n不将出处作殊观，便了陶邓无生死。",
        "dynasty": "宋",
        "collection_info": null
    },
    {
        "title": "郸州道中早行",
        "author": "邓肃",
        "content": "疏帘不下纵荷香，梦破纱厨月满廊。\n笑尽一杯鞭马走，恍疑山色是家乡。",
        "dynasty": "宋",
        "collection_info": null
    },
    {
        "title": "寄张应和运副二首  其一",
        "author": "邓肃",
        "content": "当年曾忝从官班，再拜天颜咫尺间。\n今历千山嫌未稳，芒鞋明日又登山。",
        "dynasty": "宋",
        "collection_info": null
    },
    {
        "title": "寄张应和运副二首  其二",
        "author": "邓肃",
        "content": "土屋茅茨山万重，阴云不解雨蒙蒙。\n桃源目断知何处，身在杜陵诗句中。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "邓肃",
        "content": "雨过东山春意浓，但携桃李步春风。\n眼高四海无勍敌，百万胡奴一□空。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "邓肃",
        "content": "五湖范蠡携西子，三国周郎嫁小乔。\n盖世功名聊唾手，何妨樽酒醉妖娆。",
        "dynasty": "宋",
        "collection_info": null
    },
    {
        "title": "戏题",
        "author": "邓肃",
        "content": "我欲开樽百物无，邻家酒熟各觞吾。\n扶杖出门又应供，三生恐是宾头卢。",
        "dynasty": "宋",
        "collection_info": null
    },
    {
        "title": "访故人",
        "author": "邓肃",
        "content": "天寒岁暮两无聊，访戴那辞千里遥。\n直上洞天三十六，马蹄迤逦步琼瑶。",
        "dynasty": "宋",
        "collection_info": null
    },
    {
        "title": "题枕碧阁",
        "author": "邓肃",
        "content": "清流绳断炎洲境，松响挟将寒意来。\n坐上逸情留不住，欲随风月过蓬莱。",
        "dynasty": "宋",
        "collection_info": null
    },
    {
        "title": "次韵李状元送酒",
        "author": "邓肃",
        "content": "年来樽酒是生涯，赤脚曾无解语花。\n明日可来文字饮，新诗共吐半天霞。",
        "dynasty": "宋",
        "collection_info": null
    },
    {
        "title": "次韵顺之奏雅四首  其一",
        "author": "邓肃",
        "content": "谁回厄会作民禄，凭君上天厌人欲。\n要将勋业称貂蝉，世间岂曰无衣六。",
        "dynasty": "宋",
        "collection_info": null
    },
    {
        "title": "次韵顺之奏雅四首  其二",
        "author": "邓肃",
        "content": "谪仙酒渴要吞江，刘毅一呼从此欲。\n当知明琼亦有神，引上洞天三十六。",
        "dynasty": "宋",
        "collection_info": null
    },
    {
        "title": "次韵顺之奏雅四首  其三",
        "author": "邓肃",
        "content": "梦蝶庄周心槁木，入柳穿花本无欲。\n杯酒行春当此时，忽遇清明一百六。",
        "dynasty": "宋",
        "collection_info": null
    },
    {
        "title": "次韵顺之奏雅四首  其四",
        "author": "邓肃",
        "content": "神仙醉歌天上曲，暖春肯念人间欲。\n谩将郊岛继韩豪，五出那配天葩六。",
        "dynasty": "宋",
        "collection_info": null
    },
    {
        "title": "凤池小饮",
        "author": "邓肃",
        "content": "北山知有出郊心，为霁春寒十日阴。\n水石本为迁客共，一枝端欲寄深林。",
        "dynasty": "宋",
        "collection_info": null
    },
    {
        "title": "落梅二首  其一",
        "author": "邓肃",
        "content": "一夕狂风雨万英，醉扶筇竹踏疏星。\n归来衫袖天香冷，一洗人间龙麝腥。",
        "dynasty": "宋",
        "collection_info": null
    },
    {
        "title": "落梅二首  其二",
        "author": "邓肃",
        "content": "飘零不用嘆春工，风味端期鼎鼐中。\n欲揽阳和归宇宙，何妨飞舞作先锋。",
        "dynasty": "宋",
        "collection_info": null
    },
    {
        "title": "和邓成材五绝  其一",
        "author": "邓肃",
        "content": "扶筇欲过北山来，政赖诗囊一笑开。\n故走溪山寻胜景，为君携向笔端来。",
        "dynasty": "宋",
        "collection_info": null
    },
    {
        "title": "和邓成材五绝  其二",
        "author": "邓肃",
        "content": "酒兵招我破愁城，顿觉春风拂面生。\n却廹豺狼飞小艇，当知捩手又翻羹。",
        "dynasty": "宋",
        "collection_info": null
    },
    {
        "title": "和邓成材五绝  其三",
        "author": "邓肃",
        "content": "朱紫纷趋左衽班，羡君不动屹如山。\n卷将禹稷平生志，掉首归为陋巷颜。",
        "dynasty": "宋",
        "collection_info": null
    },
    {
        "title": "和邓成材五绝  其四",
        "author": "邓肃",
        "content": "句法徒能泣鬼神，文穷欲饯嘆无因。\n临存多谢知音鲍，为洗胸中万斛尘。",
        "dynasty": "宋",
        "collection_info": null
    },
    {
        "title": "和邓成材五绝  其五",
        "author": "邓肃",
        "content": "卧龙何日起南阳，万骑追风竞挽强。\n射落长庚作顽石，坐令四海復农桑。",
        "dynasty": "宋",
        "collection_info": null
    },
    {
        "title": "南归醉题家圃二首  其一",
        "author": "邓肃",
        "content": "填海我如精卫，当车人笑螳螂。\n六合羣黎有补，一身万段何妨。",
        "dynasty": "宋",
        "collection_info": null
    },
    {
        "title": "南归醉题家圃二首  其二",
        "author": "邓肃",
        "content": "近辅暴迫狼虎，圣君德大干坤。\n万里去黄金阙，一杯得杏花村。",
        "dynasty": "宋",
        "collection_info": null
    },
    {
        "title": "凝翠阁陪李梁溪次韵",
        "author": "邓肃",
        "content": "栏前碧玉四围宽，满座清风文字欢。\n霜气袭人秋更爽，溪光耿月夜生寒。\n登临顾我那能赋，姓字从公遂不漫。\n此景此时难再得，相思但把锦囊看。",
        "dynasty": "宋",
        "collection_info": null
    },
    {
        "title": "谢见招者",
        "author": "邓肃",
        "content": "机锋不契更何图，便合浮杯出上都。\n此去定须安短褐，平生那肯曳长裾。\n迴天傥是奇男子，绾印原非大丈夫。\n挥手出门殊不恶，一帆秋水及鲈鱼。",
        "dynasty": "宋",
        "collection_info": null
    },
    {
        "title": "谢朱乔年",
        "author": "邓肃",
        "content": "归帽纳毫真得策，要笺留带计何疏。\n公如买莱苦求益，我已忘要何用渠。\n闭户羽衣聊自适，堆窗柿叶对人书。\n帝都声价君知否，寄付新传折槛朱。",
        "dynasty": "宋",
        "collection_info": null
    },
    {
        "title": "哭陈兴宗先生三首  其一",
        "author": "邓肃",
        "content": "森森松竹锁春风，半掩柴门一径通。\n独步水云情似鹤，对人谈论气如虹。\n诗书当日三冬富，光燄他时万丈雄。\n忽驭冷风径归去，长庚依旧耿秋空。",
        "dynasty": "宋",
        "collection_info": null
    },
    {
        "title": "哭陈兴宗先生三首  其二",
        "author": "邓肃",
        "content": "虀盐昔者谩儒宫，苇白茅黄处处同。\n十载从公烦点铁，寸毫令我稍披聋。\n一泓渐笑牛蹄水，万里初观羊角风。\n欲反三隅嗟已矣，两行衰泪付春风。",
        "dynasty": "宋",
        "collection_info": null
    },
    {
        "title": "哭陈兴宗先生三首  其三",
        "author": "邓肃",
        "content": "满腹悲辛谁与言，叩门不应更依然。\n一斑昔我尝窥豹，五色还公自补天。\n新陇只今堪挂剑，枯桐从此不调絃。\n典刑今有阿戎在，定与相从对白莲。",
        "dynasty": "宋",
        "collection_info": null
    },
    {
        "title": "无题",
        "author": "邓肃",
        "content": "风行水上偶成文，暖入园林自在春。\n换国虽工非我有，呕心得句为谁珍。\n三生戒老诗堪画，千古长庚笔有神。\n不用临风嘆奔逸，箪瓢一笑舜何人。",
        "dynasty": "宋",
        "collection_info": null
    },
    {
        "title": "西庵饯春",
        "author": "邓肃",
        "content": "傍水禅房半掩门，乍晴帘幕捲黄昏。\n风驱红雨春何在，酒入香肌玉自温。\n勿笑饥肠充笋蕨，须将醉眼盖干坤。\n杖头更有百钱在，明日还寻未到村。",
        "dynasty": "宋",
        "collection_info": null
    },
    {
        "title": "喜雨二章  其一",
        "author": "邓肃",
        "content": "万里炎洲政鬰蒸，阿香搥鼓忽砰轰。\n云驱铁骑千山合，雨挽银河一夜倾。\n龟坼有田皆灌灌，猬毛无稻不生生。\n高楼破晓朱帘卷，六合无尘万象清。",
        "dynasty": "宋",
        "collection_info": null
    },
    {
        "title": "喜雨二章  其二",
        "author": "邓肃",
        "content": "旸虫赫赫欲流金，夹岸垂杨失翠阴。\n已恐人间被汤旱，谁从天上作商霖。\n崇墉定有千箱积，果腹同倾四海心。\n我亦不须忧脱粟，聊赓既醉入瑶琴。",
        "dynasty": "宋",
        "collection_info": null
    },
    {
        "title": "再和宰公二首  其一",
        "author": "邓肃",
        "content": "谁向人间脱甑蒸，烦公大句激雷轰。\n高才自是百夫特，出语当令四座倾。\n霖雨虽从天上降，烟云要自笔端生。\n吹嘘六合无凡骨，例欲乘风款太清。",
        "dynasty": "宋",
        "collection_info": null
    },
    {
        "title": "再和宰公二首  其二",
        "author": "邓肃",
        "content": "斗枢不见走蛇金，万里晴空无寸阴。\n郗扇虽交更挥汗，嵩车才出辄成霖。\n诗如翻水惊黄绢，力可迴天在赤心。\n百里敢烦天下手，丰年无事但鸣琴。",
        "dynasty": "宋",
        "collection_info": null
    },
    {
        "title": "次韵龙学丈",
        "author": "邓肃",
        "content": "水色山光入画屏，浩然相对自由身。\n芳菲莫恨无情去，天地常藏不尽春。\n傥得江河化酒醴，何须瓦砾点金银。\n花开花谢两休问，且向樽前一笑频。",
        "dynasty": "宋",
        "collection_info": null
    },
    {
        "title": "和姜季资",
        "author": "邓肃",
        "content": "入手新诗夺化机，一天星斗夜无辉。\n想君佳思真泉涌，索我强辞似箭飞。\n平昔端为覆酱用，临时那得锦囊归。\n不如且遣长鬚去，兀坐冥搜更下帷。",
        "dynasty": "宋",
        "collection_info": null
    },
    {
        "title": "云际岭",
        "author": "邓肃",
        "content": "狂直初无涉世才，雷公斥下九天来。\n面衝风雪吹三月，马避干戈易四迴。\n带雪烧柴平体粟，沥槽沽酒慰饥雷。\n如闻明日登闽岭，茅舍春风夜满怀。",
        "dynasty": "宋",
        "collection_info": null
    },
    {
        "title": "和邹宣教",
        "author": "邓肃",
        "content": "未须绝迹便餐霞，且饮当朝谏议茶。\n法水有缘随远浪，污泥无计染莲花。\n千篇信笔初无语，万里浮螺触处家。\n已悟色空元不两，夔蚿何用更怜蛇。",
        "dynasty": "宋",
        "collection_info": null
    },
    {
        "title": "仲子叔明二邦君兼济子安德和文明四使者同过逐客于文殊偶食无肉客既满意而主人略无愧色作诗一首",
        "author": "邓肃",
        "content": "谪宦亡聊又出奔，敢期冠盖也临存。\n豪华自厌蒸人乳，冷落能来叩席门。\n莫嘆愁肠充苜蓿，从来醉眼盖干坤。\n相知政在世情外，赐达回穷不足论。",
        "dynasty": "宋",
        "collection_info": null
    },
    {
        "title": "送丹霞",
        "author": "邓肃",
        "content": "白莲结社记前缘，偶到人间共一年。\n对学三生形已改，相逢一笑性犹全。\n法缘振地公今佛，逸思磨天我亦仙。\n明日清风飞短棹，羡师先去得林泉。",
        "dynasty": "宋",
        "collection_info": null
    },
    {
        "title": "遣妓",
        "author": "邓肃",
        "content": "吾徒得酒便超然，何用红粧恼醉眠。\n密约自怜非宋玉，官差聊復浼梅仙。\n樽前起舞无鸜鹆，坐上求归似杜鹃。\n去去眼中无俗物，却将诗律绊春妍。",
        "dynasty": "宋",
        "collection_info": null
    },
    {
        "title": "游山",
        "author": "邓肃",
        "content": "花柳年来不忍春，出郊聊復写忧熏。\n天因御史欲飞雨，山为文公却霁云。\n寸舌不须论理乱，一犁安得遂耕耘。\n凭君且尽杯中物，酒恶花香自在闻。",
        "dynasty": "宋",
        "collection_info": null
    },
    {
        "title": "谢吕友善见和",
        "author": "邓肃",
        "content": "扶筇西去谩寻春，独学无人沐且熏。\n便欲问津从桀溺，当时折槛愧朱云。\n阴霾满目凭谁扫，芳草连空未易耘。\n家学定须兴尚父，威声一振九夷闻。",
        "dynasty": "宋",
        "collection_info": null
    },
    {
        "title": "谢吴少綝和",
        "author": "邓肃",
        "content": "茅斋对语夜生春，帘幕低园沉水熏。\n冷坐顾余心似铁，题诗羡子气如云。\n山巅有蕨应同采，郭外无田可独耘。\n市酒盈樽且狂饮，儿曹昵昵不须闻。",
        "dynasty": "宋",
        "collection_info": null
    },
    {
        "title": "次韵茂实之才",
        "author": "邓肃",
        "content": "谪官谁道不知春，出郭犹能一醉熏。\n银笔争题追鲍谢，席门琢句拟机云。\n东垣敢念百朋锡，南亩当从千耦耘。\n剩乞新诗殊不恶，恐因叩角彻天闻。",
        "dynasty": "宋",
        "collection_info": null
    },
    {
        "title": "秋日白莲",
        "author": "邓肃",
        "content": "竹外玻璃十顷宽，水芝高下刻琅玕。\n冷香翦翦秋风动，孤艷泠泠晓月寒。\n康乐气豪犹出社，易之韵俗更谁看。\n笑谈今日亲姑射，太华高吟不数韩。",
        "dynasty": "宋",
        "collection_info": null
    },
    {
        "title": "访故人",
        "author": "邓肃",
        "content": "扁舟载月随夜风，晓到溪源访老农。\n水骨借风鸣活活，涧毛被雨绿茸茸。\n竹萌已削琼瑶白，村酒仍沽琥珀浓。\n醉倒田间无一事，九衢车马自衝衝。",
        "dynasty": "宋",
        "collection_info": null
    },
    {
        "title": "瑞鹧鸪",
        "author": "邓肃",
        "content": "北书一纸惨天容，花柳春风不敢秾。\n未学宣尼歌凤德，姑从阮籍哭途穷。\n此身已落千山外，旧事迴思一梦中。\n何日中兴烦吉甫，洗开阴翳放晴空。",
        "dynasty": "宋",
        "collection_info": null
    },
    {
        "title": "罗知县挽诗",
        "author": "邓肃",
        "content": "闭门经史自优游，气宇凌凌上斗牛。\n从政逝将驱鸟鼠，传家那肯坠箕裘。\n人间端欲挥银笔，天上俄闻记玉楼。\n山北山南何处问，翩翩丹旐舞残秋。",
        "dynasty": "宋",
        "collection_info": null
    },
    {
        "title": "次宋左司韵",
        "author": "邓肃",
        "content": "往事无如今日新，銮舆一再冒胡尘。\n阳微阴极故多雨，柳怨花愁不忍春。\n已遣侈心倾虏帐，行收泪眼拜枫宸。\n眼前恶景君休问，胜负相资臂屈伸。",
        "dynasty": "宋",
        "collection_info": null
    },
    {
        "title": "戏彦成端友",
        "author": "邓肃",
        "content": "一天梅雨乱缤纷，二陆超然乐事并。\n师命炙牛携越妥，相如涤器对文君。\n闭门嗟我如孙敬，载酒谁人过子云。\n窥窦有心公肯否，要将文字杂红裙。",
        "dynasty": "宋",
        "collection_info": null
    },
    {
        "title": "寄张子猷",
        "author": "邓肃",
        "content": "九州胡马闇尘埃，政恐狂澜不可迴。\n敢念陶潜旧彭泽，当寻阮肇过天台。\n三朝我乏迴天力，一壑君还钓月来。\n便好相从长夜饮，箪瓢新有脯青苔。",
        "dynasty": "宋",
        "collection_info": null
    },
    {
        "title": "自嘲",
        "author": "邓肃",
        "content": "踪迹平生半九区，醉倒时得蛾眉扶。\n连年兵火四方沸，一饱鸡豚半月无。\n住世今非孔北海，分司自到宾头卢。\n卷帘月色招人醉，三百青铜径自沽。",
        "dynasty": "宋",
        "collection_info": null
    },
    {
        "title": "偶成三首  其一",
        "author": "邓肃",
        "content": "苍苔白石两清幽，缥缈虹桥跨碧流。\n日过窗间腾野马，雨余墙角篆蜗牛。\n饥寒不作妻孥念，笑语那知天地秋。\n一炷水沉参鼻观，扫空六凿自天游。",
        "dynasty": "宋",
        "collection_info": null
    },
    {
        "title": "偶成三首  其二",
        "author": "邓肃",
        "content": "梦破南窗袅水沉，卧看素壁挂瑶琴。\n丝丝细雨晚烟合，阁阁鸣蛙蔓草深。\n但得瓮边眠吏部，不妨跨下辱淮阴。\n何时楼上登晴景，一醉聊舒万里心。",
        "dynasty": "宋",
        "collection_info": null
    },
    {
        "title": "偶成三首  其三",
        "author": "邓肃",
        "content": "万里归来卧白云，蚍蜉撼树政纷纷。\n大儿文举知何在，巨擘于陵亦谩云。\n空洞能容数百辈，蒙胧如见二三分。\n小槽谁有真珠滴，径觅吾徒作半醺。",
        "dynasty": "宋",
        "collection_info": null
    },
    {
        "title": "次韵王信州三首  其一",
        "author": "邓肃",
        "content": "逐客难参国士忧，扶筇万里过闽瓯。\n藜羹充腹初无憾，楛矢踰江生计愁。\n长夜漫漫不肯旦，梅霖灌灌未应休。\n醉中我欲呼风伯，一扫阴霾霁九州。",
        "dynasty": "宋",
        "collection_info": null
    },
    {
        "title": "次韵王信州三首  其二",
        "author": "邓肃",
        "content": "风波未暇怨浮萍，多谢朋来慰此情。\n君似张凭真理窟，我惭侯喜得诗声。\n酒杯莫向吾徒浅，句法当令叔世惊。\n又恐诸公连茹去，堂堂王室要扶倾。",
        "dynasty": "宋",
        "collection_info": null
    },
    {
        "title": "次韵王信州三首  其三",
        "author": "邓肃",
        "content": "平生耻为一身谋，枘凿方员两不投。\n虮虱但知贪肉食，酰鸡何足语天游。\n雪余自闭袁安户，月皎时登王粲楼。\n更得吾人诗句好，当知此乐与天侔。",
        "dynasty": "宋",
        "collection_info": null
    },
    {
        "title": "和李梁溪春雪韵二首  其一",
        "author": "邓肃",
        "content": "白白朱朱春已深，那知雪意更阴阴。\n落花几阵遮山密，穿褐余寒赖酒禁。\n骑马不前真有恨，留衣过腊岂无心。\n等为迁客俱逢雪，谁似梁溪独醉吟。",
        "dynasty": "宋",
        "collection_info": null
    },
    {
        "title": "和李梁溪春雪韵二首  其二",
        "author": "邓肃",
        "content": "玄冥忽欲作春容，不许东君利自封。\n已使素英拖暖絮，更摧妖艷别寒松。\n那知往事思飞燕，预庆丰年免象龙。\n向有谪仙诗句好，何妨闭户醉金钟。",
        "dynasty": "宋",
        "collection_info": null
    },
    {
        "title": "送春",
        "author": "邓肃",
        "content": "宿雨初开万翠屏，相携云水自由身。\n寸心未逐莺花老，一笑能留天地春。\n傥得新诗同刻烛，不妨浊酒共倾银。\n往来一气何须问，蝙蝠飞时日正晨。",
        "dynasty": "宋",
        "collection_info": null
    },
    {
        "title": "分岁",
        "author": "邓肃",
        "content": "余腊羁人少共欢，那堪瑞雪降云端。\n四时欲尽三更鼓，六出番成两岁寒。\n欺压岭梅残艷白，密敲亭竹碎声干。\n公卿休扫黉堂下，留与来朝贺客看。",
        "dynasty": "宋",
        "collection_info": null
    },
    {
        "title": "邻家翁挽辞二首  其一",
        "author": "邓肃",
        "content": "凛然风韵老尤癯，方寸经营包九区。\n窖粟巧为任氏策，缚船冷笑退之迂。\n深藏未肯骄僮仆，俭德端能率里闾。\n故使考终踰七十，不因财害似齐奴。",
        "dynasty": "宋",
        "collection_info": null
    },
    {
        "title": "邻家翁挽辞二首  其二",
        "author": "邓肃",
        "content": "高堂宴坐亦何忙，金水聊观毁与穰。\n远配刁间笼桀黠，未饶倚顿埒侯王。\n桑麻有亩今千计，牛马难言用谷量。\n可惜一朝螺变麦，千金无药治膏肓。",
        "dynasty": "宋",
        "collection_info": null
    },
    {
        "title": "从昭祖乞糖霜",
        "author": "邓肃",
        "content": "甜满中边一夜冰，璀璀璨璨自天成。\n冷香入骨追琼液，秀色当筵莹水晶。\n绛阙不须餐沆瀣，玉池何事养胎津。\n从公乞取洗蒸鬰，一驭寒风上太清。",
        "dynasty": "宋",
        "collection_info": null
    },
    {
        "title": "避地过雷霹滩",
        "author": "邓肃",
        "content": "门前又见马如流，兵革缤纷几日休。\n岭似车盘方税驾，滩如雷霹更行舟。\n豺狼敢侮干坤大，江海徒深虮虱忧。\n安得将坛登李郭，挽回羲御照神州。",
        "dynasty": "宋",
        "collection_info": null
    },
    {
        "title": "偶题",
        "author": "邓肃",
        "content": "才薄难趋供奉班，归来作意水云闲。\n谪官谩说九年计，客枕曾无一夕安。\n渭水不应藏钓艇，淮阴便合起登坛。\n唤回胜景凭夫子，使我甘归苜蓿盘。",
        "dynasty": "宋",
        "collection_info": null
    },
    {
        "title": "次韵谢明远和",
        "author": "邓肃",
        "content": "乞身天上为溪山，征鼓不容蓑笠闲。\n酷暑扁舟同海角，暖风杯酒念长安。\n高情我自归莲社，妙誉君应冠杏坛。\n更约三山少从款，赪虬吐卵粲金盘。",
        "dynasty": "宋",
        "collection_info": null
    },
    {
        "title": "题步瀛阁",
        "author": "邓肃",
        "content": "玲珑画阁入鸿冥，隐约鸿冥入太清。\n紫气氤氲随去步，青霞杳霭逐行旌。\n桃花浪透三山近，龟角屏高七朵横。\n解逐梅仙在尘世，谁知尘世有蓬瀛。",
        "dynasty": "宋",
        "collection_info": null
    },
    {
        "title": "子安提举二首  其一",
        "author": "邓肃",
        "content": "南奔千里已途穷，更向长江避贼锋。\n十口未容谋去住，片帆那暇择西东。\n乞钱不忍从司业，食粥新来似鲁公。\n赖有诗情摧不老，时将新句吐长虹。",
        "dynasty": "宋",
        "collection_info": null
    },
    {
        "title": "子安提举二首  其二",
        "author": "邓肃",
        "content": "征鼓驱人夜发船，别来无处写忧煎。\n高吟自答㗀嘤啸，旅食时开鬰屈筵。\n君去青天纔尺五，我今白髮已三千。\n何当却饮南湖月，颠倒衣裳舞谪仙。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "邓肃",
        "content": "玉殿曾叨侍冕旒，才疏意广误旁求。\n彙征那敢私连茹，勇退何妨在急流。\n蓬荜已无原宪室，江山要饱子长游。\n西庵轩槛多风月，幸子时来共茗瓯。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "邓肃",
        "content": "怪底祥光夜满门，朝来入社得诗人。\n空疏嗟我句无眼，俊逸知君笔有神。\n共隐兵戈不到处，相携云水自由身。\n便当痛饮追河朔，红雪缤纷脍锦鳞。",
        "dynasty": "宋",
        "collection_info": null
    },
    {
        "title": "次韵郭宰兼简丞尉三首  其一",
        "author": "邓肃",
        "content": "独领诗坛卧北窗，故应落笔士夫降。\n笑谈自扫剡籐万，声价曾高魏阙双。\n六合便当归化笔，一同聊復赏澄江。\n初无肯綮烦游刃，夜饮何妨取万缸。",
        "dynasty": "宋",
        "collection_info": null
    },
    {
        "title": "次韵郭宰兼简丞尉三首  其二",
        "author": "邓肃",
        "content": "只将诗律对晴窗，我本无为人自降。\n曹子棒头施色五，崔侯厅下植松双。\n千篇堪友骑鲸李，八咏当奴梦笔江。\n文字兴余行乐耳，肯容碧玉自盈缸。",
        "dynasty": "宋",
        "collection_info": null
    },
    {
        "title": "次韵郭宰兼简丞尉三首  其三",
        "author": "邓肃",
        "content": "一点萤灯续晓窗，已千人十未甘降。\n见闻仅得豹斑一，胜负犹争蛙角双。\n山耸剑锋登九坂，浪翻银屋度三江。\n归来自在春风裏，时得萱堂献酒缸。",
        "dynasty": "宋",
        "collection_info": null
    },
    {
        "title": "洪丞和来再次韵  其一",
        "author": "邓肃",
        "content": "堂堂国士洪夫子，刻烛从渠心自降。\n妙手故应钓鰲六，得君那用射鸢双。\n定随国老兴东海，肯效骚人恸楚江。\n酒醴祇今须麯糵，要今六合共盈缸。",
        "dynasty": "宋",
        "collection_info": null
    },
    {
        "title": "洪丞和来再次韵  其二",
        "author": "邓肃",
        "content": "世事无由到竹窗，只余心赏独难降。\n雨余翡翠山连七，春涨玻璃溪自双。\n万壑不须看越峤，千寻端可配吴江。\n抠衣便欲同清景，安得黄封列万缸。",
        "dynasty": "宋",
        "collection_info": null
    },
    {
        "title": "洪丞和来再次韵  其三",
        "author": "邓肃",
        "content": "万里归来一小窗，利名心灭不须降。\n虽无何子食钱万，未到潘郎雪鬓双。\n楼上诗狂欲骑月，晚来酒渴思吞江。\n从今痛饮须论日，琐琐那能问几缸。",
        "dynasty": "宋",
        "collection_info": null
    },
    {
        "title": "成彦女奴琵琶",
        "author": "邓肃",
        "content": "婷婷袅袅出纱窗，坐使红妆万目降。\n翠袖薄笼春笋十，玉钗初合绿云双。\n四絃对客追三迭，万唤令人忆九江。\n曼倩酒狂本无量，为渠潋滟倒银缸。",
        "dynasty": "宋",
        "collection_info": null
    },
    {
        "title": "寄璨老西轩",
        "author": "邓肃",
        "content": "水沉一炷袅晴窗，默坐无心可得降。\n浥露菖蒲能寸寸，语晴新燕自双双。\n祇今得兔不钻纸，那用浮杯更度江。\n前世远公只师是，好从元亮供千缸。",
        "dynasty": "宋",
        "collection_info": null
    },
    {
        "title": "林提学挽词",
        "author": "邓肃",
        "content": "文阵曾惊贤士关，青衿袖手仰登坛。\n当年声价辉旸谷，晚节清贫奈岁寒。\n地下修文屈颜子，人间谈易失丁宽。\n传家赖有千人杰，三接天衢不作难。",
        "dynasty": "宋",
        "collection_info": null
    },
    {
        "title": "和陈少卿",
        "author": "邓肃",
        "content": "懒从蒿目世间忧，缓步招提味九丘。\n正论羡君无郑卫，穷途慰我在商周。\n飘然忽作迁乔兴，卓尔难追跨海游。\n别去词源应万斛，幸分涓滴洗离愁。",
        "dynasty": "宋",
        "collection_info": null
    },
    {
        "title": "谨次第三章",
        "author": "邓肃",
        "content": "海角谁能写客忧，童颜鹤髮顾崇丘。\n风流君似东山谢，勋业余惭赤壁周。\n落笔敢陪风雨疾，扶筇时共水云游。\n明朝却羡先生去，万顷烟波醉莫愁。",
        "dynasty": "宋",
        "collection_info": null
    },
    {
        "title": "别陈少卿",
        "author": "邓肃",
        "content": "平生杯酒百无忧，四海风流陈太丘。\n据景笔端凌鲍谢，当年门下得伊周。\n那知避世嵚𡼭迹，也许从公汗漫游。\n闻说片帆今又举，三山无处着人愁。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "邓肃",
        "content": "我生诗酒弄林泉，紫诏三呼出洞天。\n高视尘寰但蚊睫，冷看时辈耸鸢肩。\n山间已袖婴鳞手，物外今还钓月船。\n若使儿曹知此乐，人人同得地行仙。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "邓肃",
        "content": "数椽茅屋傍山隈，野草如云径不开。\n小院纵横行蚁阵，孤灯明灭纵蚊雷。\n并包益见干坤大，扫灭何时风雪来。\n磊块胸中何处洗，酒行到手莫停杯。",
        "dynasty": "宋",
        "collection_info": null
    },
    {
        "title": "凤池小饮",
        "author": "邓肃",
        "content": "愁见孤城万马屯，山行飘若出尘樊。\n临池想凤心皆妄，据槛观鱼道更尊。\n笑吸百川淋酒渴，旁看三峡倒词源。\n人生适意须觞咏，世事升沉不足论。",
        "dynasty": "宋",
        "collection_info": null
    },
    {
        "title": "次韵邓成彦",
        "author": "邓肃",
        "content": "枪榆不羡贴天飞，冷落柴门半掩扉。\n花榭水轩催客老，饭囊酒瓮与心违。\n风流沈约自应瘦，美好陈平今已非。\n谁似宗盟重山岳，九环金带称腰围。",
        "dynasty": "宋",
        "collection_info": null
    },
    {
        "title": "戏洪丞",
        "author": "邓肃",
        "content": "万里归来云水乡，逢春得酒且彷徨。\n好贤谁似双松吏，使我时终一石狂。\n忽与高唐来鼠目，却令朱户锁梅粧。\n先生取瑟吾知己，安得从今不举觞。",
        "dynasty": "宋",
        "collection_info": null
    },
    {
        "title": "次韵凝翠阁看水",
        "author": "邓肃",
        "content": "栏桿十二俯烟涛，冒雨从君一醉陶。\n颇觉寒窗侵岛瘦，故将胜景助韩豪。\n波声裂岸鱼歌远，水势横天钓艇高。\n前日主人今国老，乘桴何处泛滔滔。",
        "dynasty": "宋",
        "collection_info": null
    },
    {
        "title": "再次前韵二首  其一",
        "author": "邓肃",
        "content": "萧条门巷半莱蒿，杯酒田间亦自陶。\n采栗久要工部拙，骑鲸偶厕谪仙豪。\n狂波故作风雷噫，逸兴何妨日月高。\n胜景赖君佳句压，胸中江汉更滔滔。",
        "dynasty": "宋",
        "collection_info": null
    },
    {
        "title": "再次前韵二首  其二",
        "author": "邓肃",
        "content": "琢磨佳句敌离骚，赖得朋来漉酒陶。\n时遣纡余资卓荦，更将华妙济雄豪。\n阁临巨浸南溟近，帘捲晴空北极高。\n更约高谈句法外，可怜天下政滔滔。",
        "dynasty": "宋",
        "collection_info": null
    },
    {
        "title": "陈大夫华严阁",
        "author": "邓肃",
        "content": "星郎德望欲摩天，坎止流行任自然。\n直道不回真铁石，高怀未老已林泉。\n宗门夙了风幡动，杰阁聊修香火缘。\n顾我驱驰成底事，羡公真是地行仙。",
        "dynasty": "宋",
        "collection_info": null
    },
    {
        "title": "靖康迎驾行",
        "author": "邓肃",
        "content": "女真作意厌人肝，挥鞭直视无长安。\n南渡黄河如履地，东有太行不能山。\n帝城周遭八十里，二十万兵气裂眦。\n旌旗城上乱云烟，腰间宝剑凝秋水。\n雪花一日故蒙蒙，皂帜登城吹黑风。\n我师举头不敢视，脱兔放豚一扫空。\n夜起火光迷凤阙，钲鼓砰轰地欲裂。\n斯民嗷嗷将焉之，相顾无言惟泣血。\n仆射何公叩龙墀，围闭相臣臣噬脐。\n奇兵化作乞和使，誓捐一死生羣黎。\n游谈似霁胡帅怒，九鼎如山疑弗顾。\n郊南期税上皇舆，截破黄流径归去。\n陛下仁孝有虞均，忍令胡骑耸吾亲。\n不龟太史自鞭马，一出唤回社稷春。\n虏人慕得犹贪利，千乘载金未满意。\n钗钿那为六宫留，大索民居几卷地。\n六龙再为苍生出，身磨虎牙恬不恤。\n重城突兀万胡奴，杳隔銮舆今十日。\n南门赤子日骈阗，争掬香膏自顶然。\n忿气为云泪为雨，漫漫白昼无青天。\n太王事狄空金帛，坐使卜年踰八百。\n天听端在民心耳，苍苍谁云九万隔。\n会看春风拥赭黄，万民歌呼喜欲狂。\n天宇无尘瞻北极，旄头落地化顽石。",
        "dynasty": "宋",
        "collection_info": null
    },
    {
        "title": "寄司录朝奉兼简伯寿",
        "author": "邓肃",
        "content": "老松古柏争清劲，社稷元勋李文正。\n风流千古照人寒，家有白眉声益振。\n十年游宦落穷山，妾无衣帛日号寒。\n只余凈业磨不去，骎骎笔势江河宽。\n阿戎作诗更难偶，银鈎仍復规颜柳。\n苍藤千尺练敲冰，万轴晶荧照窗牖。\n明月夜光两相酬，束笋堆床曾不休。\n公家自有呕心戒，岂容雕琢损天游。\n嗟我无文出月胁，惟有蓬窗堆柿叶。\n如何分我三百万，试扫危言助调燮。",
        "dynasty": "宋",
        "collection_info": null
    },
    {
        "title": "道原惠茗以长句报谢",
        "author": "邓肃",
        "content": "太丘官清百物无，青衫半作蕉叶枯。\n尚念故人家四壁，郝原春雪随双鱼。\n榴火雨余烘满院，宿酒攻人剧刀箭。\n李白起观仙人掌，卢仝欣覩谏议面。\n瓶笙已作鱼眼从，杨花傍碾轻随风。\n击拂共看三昧手，白云洞中腾玉龙。\n堆胸磊块一浇散，乘风便欲款天汉。\n却怜世士不偕来，为借干将诛赵赞。",
        "dynasty": "宋",
        "collection_info": null
    },
    {
        "title": "大雨",
        "author": "邓肃",
        "content": "夜夜阴云如泼墨，雨势欲挽银河竭。\n春工十八落泥涂，骤雨谁云不终日。\n魏紫姚黄业已空，嬉游何足介心胸。\n只恐年年禾黍地，浸淫尽入阳侯宫。\n凭谁为我呼少女，扫空阴翳开天宇。\n光风霁日暖层霄，坐令六合同歌舞。",
        "dynasty": "宋",
        "collection_info": null
    },
    {
        "title": "芙蓉轩",
        "author": "邓肃",
        "content": "我闻幽轩榜芙蓉，琉璃十顷浸新红。\n此来踏雪空无有，黄芦败苇争号风。\n却坐明窗弄书史，新词仍试佳毫楮。\n香风忽到帘幕开，一朵芙蓉却能语。\n我生眼中万妖娆，为渠还作梦魂劳。\n炙牛未数刘师命，骖鸾便学王子乔。",
        "dynasty": "宋",
        "collection_info": null
    },
    {
        "title": "贺朱乔年生日",
        "author": "邓肃",
        "content": "三春一半入羣芳，朱朱白白竞天香。\n人间无处着此景，付与长庚作肺肠。\n长庚乘风下天宇，明窗万卷饱今古。\n笔端着处皆春容，文墨林中三角虎。\n祇今声价高云烟，要辙故应岁九迁。\n便当折槛追家世，与国同休亿万年。",
        "dynasty": "宋",
        "collection_info": null
    },
    {
        "title": "谢虞守送酒",
        "author": "邓肃",
        "content": "瑟瑟严风鼓蓬户，对话春围两亡趣。\n使君送酒唤春来，坐使漫空翻柳絮。\n雪榭悬知雪未消，一目千里皆琼瑶。\n诗仙冷坐清入骨，便合九万抟扶摇。\n迴首故园归未得，天意留人亦奇绝。\n我今幸得贤主人，公亦未易有此客。",
        "dynasty": "宋",
        "collection_info": null
    },
    {
        "title": "别虞守",
        "author": "邓肃",
        "content": "闽山去天惟尺五，傍立怪石如蹲虎。\n点额龙墀万里归，未能赤脚走风雨。\n惭愧使君肯相延，十日倾酒如流泉。\n文字兴余亦不恶，红粧执乐艷神仙。\n明日冯驩出有车，远借仁风归故庐。\n不用回头重引领，行矣商霖到海隅。",
        "dynasty": "宋",
        "collection_info": null
    },
    {
        "title": "昭祖送韩文",
        "author": "邓肃",
        "content": "两鸟相酬不肯休，欲令日月无旋辀。\n斯文未丧得韩子，扫灭阴霾霁九州。\n古来散文与诗律，二手方圆不兼笔。\n独渠星斗列心胸，散落毫端俱第一。\n陋巷嗟余四壁空，恶本雕残付蠹虫。\n虽得一班时可意，鱼鲁纷纷意莫穷。\n好古谁似城南杜，平生不矜润屋富。\n力刊善本妙毫釐，日费千金曾不顾。\n老藤截玉奴侧理，千古松煤腾碧烟。\n入手五行俱可下，兀兀短檠忘夜眠。\n我生嗜好随时改，独有此书心不解。\n欲酬厚意锥也无，更为先生作阿买。",
        "dynasty": "宋",
        "collection_info": null
    },
    {
        "title": "偶成",
        "author": "邓肃",
        "content": "乘风上天款天语，天公不怒雷公怒。\n烟霄一斥下人间，豺狼旁午归无路。\n欲度三吴血盈川，欲泛九江兵闇天。\n扶筇却出徽城去，去天一握五危巅。\n水陆辛勤已足矣，雪花更开九万里。\n英雄困饿古犹今，莫学儿曹生愠喜。",
        "dynasty": "宋",
        "collection_info": null
    },
    {
        "title": "题显亲庵谨次严韵",
        "author": "邓肃",
        "content": "寒芦败苇秋风严，魏紫姚黄春色妍。\n谁能不随天地转，开阖自我古无前。\n秋花忽从三月盛，引得好诗来相庆。\n为见漫空儿女姿，义气稍回君子正。\n我顷失鱼缘鈎直，抱璞未酬不须泣。\n天生我辈岂偶然，但驱百怪归篇什。\n惭愧梅仙情最亲，期我看花三省身。\n已趁春风聊一笑，更仿秋霜不改春。",
        "dynasty": "宋",
        "collection_info": null
    },
    {
        "title": "送思道福唐",
        "author": "邓肃",
        "content": "狂风一过天如洗，四卷阴云空万里。\n高楼月色三更寒，鱼歌相应起寒苇。\n一樽初对谪仙人，只用澜翻细论文。\n半夜拂衣翩欲往，飘飘逸兴凌秋云。\n破浪扁舟一叶细，问君去去端君意。\n笑言演峡隘心胸，要观闽海浩无际。\n顾我虀盐尚泮宫，安得化云便从龙。\n好景欲观今未遂，凭君驱入锦囊中。",
        "dynasty": "宋",
        "collection_info": null
    },
    {
        "title": "与郭舜钦朝请",
        "author": "邓肃",
        "content": "成均冷坐穷吞纸，额叩龙墀滨九死。\n背负琴书偶生还，赖有春风满故里。\n故里渺居天一隅，因仍蔓草不堪除。\n多谢先生肯游刃，号令雷霆一扫驱。\n旧弊忽消新庆长，老稚相携纷击壤。\n坐使牛蹄一泓中，九万共抟羊角上。\n只恐朝廷急英雄，割鸡不用烦屠龙。\n政须太山来压卵，金阙唤回小令公。\n陋巷嗟余空四壁，饿死平生无枉尺。\n知音今有昌黎公，玉川得卧三竿日。",
        "dynasty": "宋",
        "collection_info": null
    },
    {
        "title": "遣兴",
        "author": "邓肃",
        "content": "醉中飞梦到神清，夜半高楼借水明。\n下瞰寒溪凝水晶，孺子相呼同濯缨。\n楼上天人百宝璎，瑞色天香充栋楹。\n步云一曲语春莺，千山洗空烟雾横。\n酒醒帘外竹阴行，夜风更为芭蕉生。\n愁肠起向谪仙呈，梦境凭君指顾成。\n一开后堂花柳盈，香肌可万六出霙。\n佩玉步莲不自轻，寒眼那能更指令。\n春葱斜捧玉壶倾，真珠红滴浓无声。\n一醉花间岂易营，归来十日寸心萦。\n兰亭家风类帝京，为余亦復出花城。\n柳腰随风万里征，安焉不復数归程。\n坐令铁心宋广平，夜揩醉眼赏梅英。\n歌燕舞赵艺更精，遏云迴雪未可评。\n人间不復数娥嬴，神仙游戏肉眼惊。\n我生不顾万钟荣，对花有酒即蓬瀛。\n高会何须四者并，赤脚亦能写高情。\n最恨苏公世公卿，家声往往九夷倾。\n风流阵中却寝兵，酒瓯但借邻姬擎。\n何日高堂钟鼓鸣，如我心醉如春酲。",
        "dynasty": "宋",
        "collection_info": null
    },
    {
        "title": "题天庆观",
        "author": "邓肃",
        "content": "真人蹑身凌紫霞，下悯浊世长咨嗟。\n崇楼杰阁耀金碧，开阐至道非雄夸。\n仙茅连山可度世，守此规规如井蛙。\n灵云一笑万事毕，到今福地空桃花。",
        "dynasty": "宋",
        "collection_info": null
    },
    {
        "title": "寒梅上李舍人",
        "author": "邓肃",
        "content": "穷山触目纷茅苇，此意昏昏谁可洗。\n竹间忽破一枝梅，对月嫣然耿寒水。\n吟诗索酒满高堂，穿帘的皪射晶光。\n世上羶荤来不到，翦翦天风吹冷香。\n人言百花睡未起，独冠羣芳差可喜。\n那知和羹自有期，未用争雄压桃李。\n但怜雨雪正蒙蒙，寒意未舒万象穷。\n故作选锋驱残腊，挽回天地变春风。",
        "dynasty": "宋",
        "collection_info": null
    },
    {
        "title": "送李状元还朝",
        "author": "邓肃",
        "content": "元戎帘幕海滨开，谪仙骑鲸天上来。\n尊前谈笑赞筹画，一洗八郡无氛埃。\n功成挥鞭朝玉阙，九重阊阖开春色。\n要传天意下人间，翰苑政须万人杰。\n我今去国已五年，天子令伴黄冠仙。\n邂逅相逢君復去，林泉还我擅云烟。\n君去上天款天语，莫畏雷霆作强御。\n人间疾苦欲扣天，天门嵯峨隔云雨。\n红巾十万今已无，致此红巾本何如。\n拨乱傥知原始末，制梃自可鞭匈奴。",
        "dynasty": "宋",
        "collection_info": null
    },
    {
        "title": "霹雳松",
        "author": "邓肃",
        "content": "老榦千年如削铁，蛰龙酿春未肯泄。\n阿香推车动地来，振起虬髭上天阙。\n砰轰一声惊倒人，雨势更挽银河倾。\n炎洲六月尘生海，一朝化作无边春。",
        "dynasty": "宋",
        "collection_info": null
    },
    {
        "title": "题梅斋",
        "author": "邓肃",
        "content": "江边芦苇风飕飕，东君一点破寒愁。\n窗间疏影横春瘦，枕上冷香寻梦幽。\n夜半竹折惊残雪，醉起捲帘千山月。\n肺腑洗空龙麝腥，落笔天香鬬清绝。",
        "dynasty": "宋",
        "collection_info": null
    },
    {
        "title": "贺梁溪李先生除右府",
        "author": "邓肃",
        "content": "虏兵震地喧鼙鼓，黑帜插城遍楼橹。\n蔽空戈甲来如云，羣盗相随剧豺虎。\n胡尘漠漠四壁昏，诸将变名窜军伍。\n十万兵譟龙德宫，上皇避狄几无所。\n嗣君匹马诣行营，朕躬有罪非君父。\n奸臣草表遽书降，身率百官先拜舞。\n那知冯道冷笑渠，立晋犹存中国主。\n翠华竟作沙漠行，望云顿有关河阻。\n九天宫殿鬰岧嶤，目断离离变禾黍。\n生灵日夕望中兴，犹幸君王自神武。\n相公特起为苍生，下视萧曹无足数。\n词议云涌纷盈庭，羣策但以二三取。\n老谋大节数子并，行见犂庭灭金虏。\n立马常依仗下鸣，日咏杜鹃怀杜甫。\n飞鸟犹尊古帝魂，激烈浩歌来义旅。\n规模共佐李西平，庙貌不移旧钟簴。",
        "dynasty": "宋",
        "collection_info": null
    },
    {
        "title": "上先生",
        "author": "邓肃",
        "content": "疲马踏残月，荷策来泮宫。\n入门见先生，先生何雍容。\n循循言语能下诱，青蒿因得附长松。\n短檠挑灯一千二百夜，高谈雄辩磊落沃胸中。\n吾皇求士苦匆匆，不许先生久卧龙。\n玉鞭斜指长安道，祇缘此去何犹从。\n呜唏吁，小轩从此冷如水，虀盐朝暮欣欣尔。\n空留绛帐照孤灯，窗外西风起寒苇。",
        "dynasty": "宋",
        "collection_info": null
    },
    {
        "title": "龙兴避难",
        "author": "邓肃",
        "content": "傍山怪石如蹲虎，绝顶去天无尺五。\n却披丛棘下山腰，丹碧照空飞栋宇。\n道人养道厌尘劳，避世只嫌山不高。\n那知行空老曼倩，窃食不遗王母桃。\n松桧参天门昼闭，碧玉撷蔬饭炊雪。\n百年冷坐无车音，一旦偕来真恶客。\n当知喧寂无殊观，出世何妨在世间。\n能致吾人师作古，龙兴今日始开山。",
        "dynasty": "宋",
        "collection_info": null
    },
    {
        "title": "和明远喜雨作",
        "author": "邓肃",
        "content": "绛狗鸣空朱虎攫，神焦鬼烂不堪虐。\n自嗟笔力无韩豪，不敢谗风干鼎镬。\n闻说祥符物外臣，能将念力苏罢民。\n挽出洞天肩未息，飞云驱雨已生春。\n曹侯德我诗如洗，无乃采葑遗下体。\n当知此雨非人功，政赖曹溪浩无底。\n君看连天六日阴，檐声夜和蓬窗吟。\n羲和知师今日去，自行天上约秋霖。",
        "dynasty": "宋",
        "collection_info": null
    },
    {
        "title": "寄亨甫",
        "author": "邓肃",
        "content": "晴空当昼栖旸虫，目林欲焚深甑中。\n多谢吾君肯相访，袖中诗句来清风。\n爱主我堪犬马比，采蕨山巅行饿死。\n岂能五绝比天人，疾读君诗汗如洗。\n君今师友人中豪，琢磨事业当日高。\n若扣天门自求试，速为奉天留陆贽。",
        "dynasty": "宋",
        "collection_info": null
    },
    {
        "title": "东林一枝庵",
        "author": "邓肃",
        "content": "世间杰栋俯飞翰，帘旌不动天风寒。\n但得一身自安逸，谁思寒士三万间。\n东林天下推第一，凈几明窗万禅客。\n主人幽栖仅一枝，便觉宽容无迫窄。\n一身六尺何足患，蠢动当知俱欲安。\n谁识曹溪一滴许，能令法雨遍尘寰。",
        "dynasty": "宋",
        "collection_info": null
    },
    {
        "title": "醉吟轩",
        "author": "邓肃",
        "content": "渊明句法古无有，头上幅巾供漉酒。\n李白豪篇惊倒人，举目望天不计斗。\n二子风流不可追，公作幽轩为唤迴。\n长鲸渴兴沉江海，锦囊妙句生风雷。\n安得一廛在公侧，时时去作孔融客。\n愁肠得酒生和风，也向毫端写春色。",
        "dynasty": "宋",
        "collection_info": null
    },
    {
        "title": "嘲蛇伤足",
        "author": "邓肃",
        "content": "责官只得林泉幽，也有曲膂潜相雠。\n肆毒不知分彼是，后身那解癖春秋。\n我婴逆鳞龙不怒，谁知蠢蠢敢当路。\n要我迷阳不作难，祇恐寿光劾君去。",
        "dynasty": "宋",
        "collection_info": null
    },
    {
        "title": "送丹霞",
        "author": "邓肃",
        "content": "山压浓阴势欲颓，阿香推车振不开。\n君来论诗风四起，挽出羲和照九垓。\n别君八年惊电扫，霜髭已失童颜好。\n逝者姑从造物流，吾人一笑初不老。\n明朝飞锡过平津，浩歌归耕陇上云。\n岩窦不应藏一滴，要须化作无边春。",
        "dynasty": "宋",
        "collection_info": null
    },
    {
        "title": "玩芳亭",
        "author": "邓肃",
        "content": "蔓草芊芊迷旧圃，日号狐猩走鼯鼠。\n世欲去之嗟未能，竭力米盐汗如雨。\n先生人间第一流，目中万事无全牛。\n割鸡已觉无多子，斩新亭柳作清游。\n纷纷姚魏争黄紫，醉眼虽观心似水。\n但搜佳景付吟魂，吐作新诗烂盈纸。\n惭愧知音太史公，为榜佳名字画雄。\n二公连茹归霄汉，此亭万古扬清风。",
        "dynasty": "宋",
        "collection_info": null
    },
    {
        "title": "小饮",
        "author": "邓肃",
        "content": "断臂一朝续狼肉，楛矢漫空夜相逐。\n海凫乱飞三丈毛，蓝田不行四寸玉。\n何如南岳追祖风，云间坐致桃李秾。\n笑尽酒船三百斛，醉吹箫管上晴空。",
        "dynasty": "宋",
        "collection_info": null
    },
    {
        "title": "质夫和来",
        "author": "邓肃",
        "content": "我生不顾四壁空，千金买笑醉春风。\n半夜酒红潮玉颊，亭亭秋水影芙蓉。\n作文忽慕元和格，遂入贤关亲眉白。\n遽闻皇甫语穿天，渊源盖是退之客。\n琢句出人数等高，要令天下无英豪。\n击节一观百忧失，不觉此身犹布袍。\n平生自足牛蹄水，为公辟易数百里。\n愿得佳句时飞来，此间幸有子期耳。\n雨意朝来犹许重，安得相从恣嘲弄。\n虀盐充腹灯一萤，兀坐亡聊真梦梦。\n会鞭匹马城东陬，对床臭味两相投。\n归来笔下饱奇怪，不须更事子长游。",
        "dynasty": "宋",
        "collection_info": null
    },
    {
        "title": "紫芝和来",
        "author": "邓肃",
        "content": "雨余榴火欲烧空，宫槐老翠闇熏风。\n即今此景那可恃，忽观玉露泣芙蓉。\n请公文急出新格，一变茅黄兼苇白。\n坐令鼠辈扫地空，毋使再来相主客。\n异日光芒李杜高，声价岂但一时豪。\n故应高视空四海，纷纷过眼万银袍。\n我生作意游弱水，蓬莱杳隔三万里。\n何如平地揖诗仙，一洗从来郑卫耳。\n期公便作九鼎重，云水未容扁舟弄。\n漫天霖雨在胸襟，半夜吹作高宗梦。\n鬼方月窟虽殊陬，愿治之心辄相投。\n泽民事业无多子，要使人人鼓腹游。",
        "dynasty": "宋",
        "collection_info": null
    },
    {
        "title": "邂逅宇文",
        "author": "邓肃",
        "content": "闽山去天余尺五，渔浦撼舟滨九死。\n临水登山万里来，却向春围饮墨水。\n白云目断无飞翰，夜将剑铗于谁弹。\n世人相马例嫌瘦，饿死首阳不作难。\n侧闻天下有人杰，洗出新诗耿冰雪。\n年来亦復坐文穷，空使品流居第一。\n抠衣浩歌起相从，雨意那忧泼墨浓。\n匆匆对语一笑粲，万斛穷愁一洗空。\n公今清誉高星斗，我乃栖迟事奔走。\n收拾政赖退之豪，瘦寒不復麾郊岛。",
        "dynasty": "宋",
        "collection_info": null
    },
    {
        "title": "别施君叔异",
        "author": "邓肃",
        "content": "泮水儒生急寸禄，白袍干人如立鹄。\n争注虫鱼股置锥，世外语言不到目。\n我嫌人醉还啜醨，常嗟心迹两相离。\n邂逅得君能我意，笔端聊復出新奇。\n爱君未冠少年郎，语出辄惊鹓鹭行。\n若不纷华替初志，事业他时未易量。\n今被青衫走尘土，满面春风归仕路。\n拄笏政可望西山，莫见輶轩腰伛偻。\n我今絷维犹未释，相思何处访纵迹。\n为君时望斗牛间，期君光芒高万尺。",
        "dynasty": "宋",
        "collection_info": null
    },
    {
        "title": "雨花轩",
        "author": "邓肃",
        "content": "君不见解空宴坐寂无侣，宝花忽尔窥岩户。\n已将精进耸人天，是用色相旌其苦。\n又不见毗耶居士坐高堂，四落天花趁挥麈。\n若人犹有空可谈，真机何处遁天女。\n丰岩寂寂梵王家，谁把幽岩名雨花。\n我知此诚齐人耳，但识解空与毗耶。\n谁知丰岩了无取，口角澜翻初不语。\n吾宗未出天莫窥，岂復有花可为雨。",
        "dynasty": "宋",
        "collection_info": null
    },
    {
        "title": "访丹霞",
        "author": "邓肃",
        "content": "烟云着天无寸空，寒窗瑟瑟夜号风。\n浩歌出门何所诣，故人飞锡梵王宫。\n扣门兀坐寂无语，衲破蒙头面如土。\n逢场聊復触机锋，千偈澜翻疾风雨。\n我生鼻孔自撩天，笑将龙肉比谈禅。\n针水相投得吾子，帖肉汗衫今脱然。\n但怜凈业犹诗酒，醉笔时作蛟龙走。\n傥惟语默两无妨，凭公刻烛联千首。\n况是雪意政相留，慎勿匆匆抚刀头。\n明日谈笑作春色，同在琼瑶十二楼。",
        "dynasty": "宋",
        "collection_info": null
    },
    {
        "title": "戏吴少綝",
        "author": "邓肃",
        "content": "短檠对君同泮水，虀盐不给穷吞纸。\n君今载纸连数艘，贫富相悬九万里。\n崇宁政事先方田，纷纷讼牒乱云烟。\n祗今列屋饱虫蠹，官折羊酒寿高年。\n夫子谈笑收余庆，不復尘埃生釜甑。\n便当痛饮天津桥，一网尽呼天下俊。",
        "dynasty": "宋",
        "collection_info": null
    },
    {
        "title": "寄兴国福圣二老",
        "author": "邓肃",
        "content": "我本穷山采薇蕨，偶上丹霄骑日月。\n云端不着痴仙人，天公虽笑雷公斥。\n今我在陈粮殆绝，不梦杏浆浇细肋。\n詹成炊饭似抟沙，牛革荐甘真嚼铁。\n惭愧忘形二禅客，倒屣相迎作禅悦。\n竹萌瀹水莹琼瑶，土芝借糟凝琥珀。\n余不供僧僧供余，是事颠倒古所无。\n要知人我两无有，此饱便当均太虚。\n昨日龙兴飞尺书，挽我登山有篮舆。\n试问二师肯俱否，一饱还君欲借渠。",
        "dynasty": "宋",
        "collection_info": null
    },
    {
        "title": "送游教授",
        "author": "邓肃",
        "content": "世事龊龊饥寒语，恩怨嘈然相尔汝。\n蝇营狗苟端可怜，不见秋风黄鹄举。\n君看三山夜降神，钟成人杰超不羣。\n堂堂劲气薄霄汉，藐视四海岂无人。\n箪瓢陋巷谁知己，自足一樽钓秋水。\n谁使文星射紫微，天书遂敕川龙起。\n笑来南国开绛帐，议论清明森万象。\n已令炉锤无顽金，九万却抟羊角上。\n飘飘归兴凌秋空，莫恨丁宽易已东。\n天生若人不私子，当令四海遍春风。",
        "dynasty": "宋",
        "collection_info": null
    },
    {
        "title": "庐山",
        "author": "邓肃",
        "content": "平生作意庐山游，往来却贪吴越舟。\n陛下许臣鞭匹马，芒鞋因得款清幽。\n是时六月蒸炎暑，六合黄尘空一雨。\n上方冷翠袭衣襟，便觉笑谈在天宇。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其一",
        "author": "邓肃",
        "content": "切切寒虫常在耳，未识词源万斛水。\n忽开玉轴见奇文，光怪摩空乱眸子。\n太傅江左风流人，灵运在家元不嗔。\n家世千年今復振，落笔飘飘语更真。\n顿足忘言惊妙绝，欲续貂蝉恨才拙。\n铅刀那敢望神剑，舒屈无方岂常铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其二",
        "author": "邓肃",
        "content": "穷居如将豆塞耳，一泓自足牛蹄水。\n那知邻境有人豪，笑观造化但儿子。\n笔端万字惊倒人，春色秋风随喜嗔。\n一读锦囊殆仙去，欲借云軿遂朝真。\n更当负笈慰愁绝，凭公一扫平生拙。\n门人益亲自得回，会观踏破门限铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其三",
        "author": "邓肃",
        "content": "世上区区蝇狗耳，不復解缨濯清水。\n只知贪雀不留珠，可怜认贼翻为子。\n珍重谢公天下人，冷居林泉曾不嗔。\n云烟万木观不足，却把新诗为写真。\n高节凌云亦奇绝，不绾六印未为拙。\n何妨笑学杜陵翁，只有布衾冷似铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其四",
        "author": "邓肃",
        "content": "仕途例皆谄笑耳，随盘方圆无定水。\n前年天子思奇才，霜台曾擢古君子。\n泛观中外傥非人，髮上衝冠聊一嗔。\n那顾城狐并社鼠，好恶无私喜怒真。\n底事年来迹又绝，笑遁林泉似藏拙。\n凭谁去斩佞臣头，请公速铸楚山铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其五",
        "author": "邓肃",
        "content": "四海纷纷筝笛耳，谁识子期志流水。\n韵高调古自难酬，得意政须副墨子。\n我公声价第一人，积薪居上笑不嗔。\n但将佳句妙今古，逝变雕虫返太真。\n孟轲尝续吾道绝，功与神禹论工拙。\n先生今復迴狂澜，岂减旌阳柱铸铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其六",
        "author": "邓肃",
        "content": "引领门墙数舍耳，剑之水源自樵水。\n裹粮问道嗟未能，参前倚衡见夫子。\n自笑昔为尘土人，春狂时逐卖符嗔。\n年来懒惰百事废，洗空人僞惟葆真。\n更余凈业磨未绝，强继弥明不知拙。\n岂是螳螂敢当车，貘兽从来食铜铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其七",
        "author": "邓肃",
        "content": "李白尝言人有耳，不当径洗颍川水。\n男儿出处自有时，何须锐意楚狂子。\n公今无意世间人，北山有灵定不嗔。\n天子政作唐虞计，谷口那留郑子真。\n伫观大手称奇绝，致君却笑前贤拙。\n坐使梯航到鬼方，来寻九州贡璆铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其八",
        "author": "邓肃",
        "content": "眼中儒生聊尔耳，仅免春闱饮墨水。\n可怜四海万青衿，却愧建安六七子。\n谁似丘侯独可人，日无千篇即怒嗔。\n腐语陈言俱扫灭，奇文秀句出天真。\n虎头固已称诗绝，更逢安石分工拙。\n新诗为侯特发挥，照人之明鑑磨铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其九",
        "author": "邓肃",
        "content": "结交要在相知耳，趣向不殊水投水。\n请看丘侯对谢公，箭锋相契无多子。\n丘侯平日论律人，详及谢公喜与嗔。\n一得新诗即传借，许久夸谈今见真。\n车马争看纷不绝，新诗那简茅檐拙。\n脱腕供人嗟未能，安得毕昇二板铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其一○",
        "author": "邓肃",
        "content": "三吴恶少飞绿耳，杀人如麻壅流水。\n余风往往到七闽，鱼烂鸟惊父离子。\n纷然回顾作流人，我侯正色聊一嗔。\n坐使仓黄万老弱，復歌太平养性真。\n百弊纷纷俱杜绝，四境无虞安朴拙。\n方信哲夫自成城，不须十仞坚削铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 纪德十一首 其一一",
        "author": "邓肃",
        "content": "忘心政须麯糵耳，醉仙如吸百川水。\n男儿不復问圣贤，杯酒力辞真竖子。\n我侯度量压千人，不满金钟却怒嗔。\n酒酣那復迷朱碧，苗莠犹分僞与真。\n人言狂药要须绝，恐溃肺肠语亦拙。\n那知真气不可侵，乌府如今肝是铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 邑官有和者亦以诗寄之其人自云御方寇有功",
        "author": "邓肃",
        "content": "寂寞相如四壁耳，陋巷萧然穷饮水。\n虽似退之厌权门，时作封人慕君子。\n惭愧知音个中人，近前不学丞相嗔。\n掀髯抵掌论今古，肺腑恢然笑语真。\n顷余学问非三绝，操瑟干齐谋更拙。\n栖迟何以酬己知，吾道不移砚铸铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 丘宰生日二首 其一",
        "author": "邓肃",
        "content": "律管才吹九寸耳，帝遣玄冥下司水。\n天度稍多百四十，爱日差长斗建子。\n已剥羣阴驱小人，四海熙熙语復嗔。\n因闢金关谪太白，不许天庭久练真。\n太白尘缘固未绝，肯将天巧形世拙。\n会施霖雨满人间，归对千年忘恙铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 丘宰生日二首 其二",
        "author": "邓肃",
        "content": "阳復朋来七日耳，黎明当动有泉水。\n阴阴寒谷未生春，天闵斯民如赤子。\n遂因天下生奇人，俾歌襦袴无怨嗔。\n朅来割鸡多暇日，逸韵飘飘腾九真。\n琼室瑶池津不绝，冷笑人间卫生拙。\n三窃蟠桃颜益童，那復虬髯面如铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 和谢吏部",
        "author": "邓肃",
        "content": "昔年怨声常满耳，纷纷女巫未沉水。\n天教我侯慰远人，坐令盗贼化君子。\n期年仁政遍人人，抚之如子不须嗔。\n吏民欲欺亦不忍，出言洞见胸中真。\n要图书问久已绝，人皆巧中渠宁拙。\n优游黄卷有余欢，此志不回端截铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 自叙三首 其一",
        "author": "邓肃",
        "content": "瑟瑟霜风夜聒耳，小院枕衾如泼水。\n夜清火冷不成眠，起就短檠阅诸子。\n掩卷嗟嗟今古人，遗风可喜仍可嗔。\n风日相怜纷无已，一笑玄之妄亦真。\n我今是非两俱绝，百巧百中不如拙。\n寂然无復一念邪，那有黄冠下鞭铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 自叙三首 其二",
        "author": "邓肃",
        "content": "恶声不入伯夷耳，严陵拂袖钓寒水。\n古来豪杰例幽居，佩𩍚肯随舟人子。\n造化炉中忽为人，笑笑随缘又何嗔。\n细语粗言俱入妙，醉中不必更陶真。\n年来三復韦编绝，得趣无多一味拙。\n物外翛然我已仙，不愁石髓坚如铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 自叙三首 其三",
        "author": "邓肃",
        "content": "万物纷纷一马耳，百川不同均一水。\n不将彼是作殊观，坐使须弥纳芥子。\n李白高视空无人，审言更作牙官嗔。\n可怜纸上较轻重，画饼象龙俱未真。\n我师宣尼四病绝，抱瓮宁作汉阴拙。\n万变纷纷不敢侵，真室何须枢楗铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 游山三首 其一",
        "author": "邓肃",
        "content": "高岩去天尺五耳，下飞瀑布千寻水。\n山间瘦竹映枯松，岁寒相对凛君子。\n杖藜去去寻幽人，剥啄扣门公勿嗔。\n凡骨膻腥傥不厌，愿供薪水看修真。\n高人隐几语言绝，大巧深藏端若拙。\n无乃误游天目山，偶见唐公冠带铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 游山三首 其二",
        "author": "邓肃",
        "content": "人生要在行乐耳，四化相磨逝流水。\n溪山佳处饱遨游，莫为羶荤亲俗子。\n解龟谁顾谪仙人，玉局题墙亦遭嗔。\n世人例作叶公解，但喜画龙谁识真。\n何如便与尘寰绝，醉倒莫嫌茅店拙。\n青骢门外繫垂杨，旋乞青禾剉白铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 游山三首 其三",
        "author": "邓肃",
        "content": "门前如市不入耳，忘言隐几心如水。\n纷华时逐长安儿，清爽何似毛锥子。\n我虽事业未如人，天公不等吾弗嗔。\n独步高山寻兀室，默坐烧香已悟真。\n世事缤纷俱谢绝，叩角自歌愚且拙。\n谁暇投书追贾谊，更忧铜弊杂铅铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 对酒二首 其一",
        "author": "邓肃",
        "content": "世上纷华蚁穴耳，东流不作西归水。\n号寒那用学孟郊，捉月要须追李子。\n一樽忽尔逢故人，高谈往往鬼神嗔。\n人间目下多忌讳，忘形惟有醉乡真。\n但得如意酒不绝，四壁莫愁生事拙。\n铸成此错吾安之，何妨与费数州铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 对酒二首 其二",
        "author": "邓肃",
        "content": "八斗一倾聊热耳，开匣时观三尺水。\n指天喝月使倒行，扬波直欲斩蛟子。\n安得知音吾党人，相看青眼不余嗔。\n笑驱八蛮有奇策，开怀聊与话诚真。\n可怜吐哺风流绝，乞巧未遑姑守拙。\n坐观明月侵虾蟆，空使玉川怀寸铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 送成彦尉邵武三首 其一",
        "author": "邓肃",
        "content": "万窍于喁风割耳，梅影横斜耿烟水。\n杀鸡为黍政追随，七峰共作隐君子。\n忽举阳关饯行人，去去莫愁官长嗔。\n但知所领马曹似，清谈更觉子猷真。\n谷风尝讥朋友绝，子贡毋轻原宪拙。\n期公鸿雁不空回，开缄八行划如铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 送成彦尉邵武三首 其二",
        "author": "邓肃",
        "content": "汗血神驹卓锥耳，去似苍崖决积水。\n据鞍年少笑西征，神仙中人梅氏子。\n平生胸抱不由人，点额再归曾未嗔。\n仪舌尚存斯足矣，卞玉那愁无识真。\n一官聊续箕裘绝，登山莫厌芒鞋拙。\n会使狗偷扫地无，不须蜂虿挥鉅铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 送成彦尉邵武三首 其三",
        "author": "邓肃",
        "content": "山头枯木半生耳，山下琉璃剪碧水。\n登山临水两超然，刻烛千篇对夫子。\n我生也是不羁人，白眼望天人共嗔。\n相逢赖有知音鲍，挥麈不疑咳唾真。\n子今更与竹林绝，我独凄然守株拙。\n望公声誉腾九天，不惟去作铮铮铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 别僧永肩",
        "author": "邓肃",
        "content": "号寒啼饥自聒耳，火中莲花那着水。\n超然不復顾尘寰，空色两冥舍利子。\n冠巾贾岛齿平人，当时仅免退之嗔。\n何如伯升云水去，万劫不磨一点真。\n公今更恐情难绝，泛作飞蓬谋未拙。\n挽袖牵裳浩不迴，当知若人是真铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 谢杨休三首 其一",
        "author": "邓肃",
        "content": "人生相值梗萍耳，无酒投钱亦饮水。\n况公家世足风流，封胡羯末又贤子。\n匹马来寻物外人，坐上无毡寒不嗔。\n倾盖相逢已如故，洗空机械情更真。\n公今在陈粮屡绝，恶圆喜方我尤拙。\n穷愁相守两萧然，富骄何事如意铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 谢杨休三首 其二",
        "author": "邓肃",
        "content": "半夜丝簧纷养耳，舞袖香风散沉水。\n高堂嬉笑坐生春，不诵式微惊游子。\n孟公投辖虽知人，故乡千里儿曹嗔。\n毅然竟把刀头舞，百日梦归今日真。\n依前瘦马登高绝，未应却笑此行拙。\n邑人脂膏子弗求，况是丘侯帽无铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 谢杨休三首 其三",
        "author": "邓肃",
        "content": "一岁无多数日耳，归心应逐东流水。\n遥想解鞍在于门，满室生春舞妻子。\n明朝去拜绛帷人，迟迟他邦冀勿嗔。\n愿及散才求入社，寓诗千里欲寻真。\n医门不与多病绝，无盐自献那羞拙。\n谁知此质非良金，政须乃翁为点铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 呈几叟仪曹四首 其一",
        "author": "邓肃",
        "content": "管中窥豹一斑耳，敢对江海更言水。\n赖公不作扬雄尾，舞雩曾许随童子。\n绨袍至今念故人，世人欲杀渠不嗔。\n更将妙语为高价，坐令玉表欲侔真。\n期公终始不相绝，回愚参鲁余亦拙。\n异时报德但修身，那用张良袖中铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 呈几叟仪曹四首 其二",
        "author": "邓肃",
        "content": "世上乞怜帖双耳，得失毫芒汗流水。\n辕驹厕鼠端可怜，笑杀物外奇男子。\n先生眼中无可人，将军污足渠亦嗔。\n傥欲眠时遣客去，两忘物我渊明真。\n世间势位日悬绝，不能变渠平日拙。\n政如强弓五十步，无力可贯青唐铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 呈几叟仪曹四首 其三",
        "author": "邓肃",
        "content": "岭云去天一握耳，取死一分山下水。\n不辞舟车千里来，赖有陈蕃知孺子。\n当堂得酒觞故人，醉倒花前夜不嗔。\n我来一见欣如故，险语聊摅肺腑真。\n安得眼边万事绝，与君千首较工拙。\n乐死初无锸自随，那学祠东墓费铁。",
        "dynasty": "宋",
        "collection_info": null
    },
    {
        "title": "和谢吏部铁字韵三十四首 呈几叟仪曹四首 其四",
        "author": "邓肃",
        "content": "忽忽百年石火耳，偃鼠不踰一腹水。\n胡椒百斛何为哉，箪瓢便可安颜子。\n君看世间容悦人，胁肩摇尾恐人嗔。\n所得仅能毛髮许，抵掌无由一笑真。\n期公便与此曹绝，折脚铛中归养拙。\n富贵鼎来即应之，鄂公未遇姑冶铁。",
        "dynasty": "宋",
        "collection_info": null
    },
    {
        "title": "刘忠显挽词",
        "author": "邓肃",
        "content": "城头皂帜作云飞，城中不纵胡马嘶。\n虎狼那顾百万众，政期生载人杰归。\n天王遣公赴狂虏，胡奴列拜听奇语。\n军中相庆得左车，便觉笑谈混天宇。\n先生一笑凛长虹，此膝那屈穹庐中。\n平生数奇似李广，自许孤忠如鲁公。\n毡帐归来眦欲裂，北望紫微湮涕血。\n更期结草报君王，夜半无人径自绝。\n城门初开闻讣书，参骞哭往万人俱。\n义色忠躯略不变，忠言凛凛在襟裾。\n当时中国满朱紫，不臣女真即臣楚。\n闻公高节端不回，身虽亡恙气先死。\n英风吹到新冕旒，天恩夜破九泉幽。\n佳城可葬不可没，时有红光上斗牛。\n我昔从公子弟列，欲报公知效公节。\n公骑箕尾我谁依，独上山巅采薇蕨。",
        "dynasty": "宋",
        "collection_info": null
    },
    {
        "title": "寄德裕县丞",
        "author": "邓肃",
        "content": "世人龊龊例卑嘶，枪榆不识南冥飞。\n邂逅逢公能可意，笑呼文举作羣儿。\n扁舟十日繫杨柳，未忍愤然夸疾走。\n官长虽嗔渠不闻，且觅吾徒绝诗酒。\n笑谈便觉无樊笼，胜景况復烦天公。\n眼前突兀万银屋，河伯欲以山为宫。\n期公定非哙等伍，爱公高气塞寰宇。\n此行要须上九天，利磨干将斩张禹。",
        "dynasty": "宋",
        "collection_info": null
    },
    {
        "title": "再韵明復和来",
        "author": "邓肃",
        "content": "男儿匹马追风嘶，朝燕暮越去如飞。\n谈笑功名在钟鼎，卵破草折驱胡儿。\n悲吟误学愚溪柳，落笔幸无龙蛇走。\n诗成不直水一杯，谁解金龟与换酒。\n能言嗟我闭雕笼，九万扶摇政属公。\n好振雷威养霖雨，要须奏赋未央宫。\n游戏诗坛整部伍，笔锋光怪横天宇。\n异时请赓七月篇，恶食卑宫赞神禹。",
        "dynasty": "宋",
        "collection_info": null
    },
    {
        "title": "口占",
        "author": "邓肃",
        "content": "白鹤一去断消息，白鹤岭高高无极。\n仙人望汝久不归，珠花撩乱瑶海碧。\n当时同伴有飞鸾，雪浪掀天翻綵翼。\n世间千岁会重来，过眼不须寻鸟迹。",
        "dynasty": "宋",
        "collection_info": null
    },
    {
        "title": "送李君上洞天",
        "author": "邓肃",
        "content": "北风于喁万窍号，落雪纷纷燖鹄毛。\n好向高堂护帷幕，新醪入脸殷春桃。\n居士何为嚣不顾，叩户长歌辞我去。\n行行逸兴高白云，千里江山入芒屦。\n问君无乃急所求，笑指南安作胜游。\n南安老师初不死，一闻消息即归休。\n嗟我平生污诗酒，未能赤脚走岩窦。\n在家自得忘家禅，託问老师印可否。",
        "dynasty": "宋",
        "collection_info": null
    },
    {
        "title": "戏天启作时文",
        "author": "邓肃",
        "content": "君不见晋阳作垣期自固，中藏荻蒿劲箘簵。\n知音会遇张孟谈，安赵有才终一顾。\n人生会遇自有时，两股何须欲置锥。\n快将好景供诗酒，嗟嗟戚戚非男儿。",
        "dynasty": "宋",
        "collection_info": null
    },
    {
        "title": "哭施叔异",
        "author": "邓肃",
        "content": "天上楼成求俊笔，今古共嗟李长吉。\n那知施侯更可怜，只向人间二十一。\n平生疾恶端如雠，高视青衫气横秋。\n岂惟落笔动惊俗，政事入眼无全牛。\n汗血共期千里足，狂风忽已摧秀木。\n生前万事且置之，白头老母将焉属。\n管鲍交情我最深，讣来一恸几失音。\n相思通昔不作梦，对床蟋蟀更秋吟。",
        "dynasty": "宋",
        "collection_info": null
    },
    {
        "title": "招成老",
        "author": "邓肃",
        "content": "万窍于喁北风烈，乌云贴地欲飞雪。\n醉乘一叶上玻璃，忽霁阴威行夜月。\n凤凰山头想大颠，芒鞋竹杖弄清泉。\n胸中得句自春色，散入草木腾云烟。\n安得今宵对挥麈，快然别作二岁语。\n遥知今吾非故吾，便当刻烛追风雨。",
        "dynasty": "宋",
        "collection_info": null
    },
    {
        "title": "送成材",
        "author": "邓肃",
        "content": "伯夷自甘首阳蕨，商臣不戴周日月。\n那知世人冷笑渠，却言冯道有全节。\n纷纷过眼万飞蚊，何如闭目日饮醇。\n议论不从流俗变，吾宗赖有谪仙人。\n谪仙品流居第一，射策王庭恣狂直。\n不知天上闻不闻，见说奸臣俱辟易。\n秋风鞭马衫蓝，一官聊渡试江南。\n羣从相从得髯尹，家学当须与剧谈。\n江南风月归诗酒，二陆相从真得友。\n无人肯伴栟榈狂，为我唤回脱帽张。",
        "dynasty": "宋",
        "collection_info": null
    },
    {
        "title": "避贼引",
        "author": "邓肃",
        "content": "羽檄星驰暴客起，西望烽烟无百里。\n夜半惊呼得渔舠，老稚相携三百指。\n蠖屈蛇盘破蓬底，忽欲骞身风刮耳。\n沙汀𫇢岸少依刘，万斛愁情空一洗。\n迴思当年侍玉皇，禁垣夜直宫漏长。\n驱驰谁谓遽如许，客枕不安云水乡。\n前日蹇驴衝火烈，今此扁舟压残雪。\n隆暑祁寒欲少休，钲鼓迫人如地裂。\n草庐安得无卧龙，奉天政赖陆宣公。\n凭谁急呼人杰起，使我叩角歌尧风。",
        "dynasty": "宋",
        "collection_info": null
    },
    {
        "title": "次韵师皋",
        "author": "邓肃",
        "content": "平生论兵轻白起，端欲采芝追甪里。\n谁遣声名到人间，役役十年空血指。\n天狗堕地嗟未已，雷声屡迫君王耳。\n闽山今復暗旌旗，四望长安泪如洗。\n羡君好古慕羲皇，品流不减刘真长。\n舍我帡幪得甘寝，彷徨忽在无何乡。\n安得大明如火烈，坐令鼠辈消春雪。\n六合内外还桑田，干坤不容异姓裂。\n看君躣马如游龙，醉中脱帽造王公。\n高堂请志中兴事，吉甫作诵穆清风。",
        "dynasty": "宋",
        "collection_info": null
    },
    {
        "title": "聚星行",
        "author": "邓肃",
        "content": "昴星下天扶汉德，长庚乃向开元谪。\n光芒相照数百年，一尊不得闻风月。\n何如今日出城闉，高堂共享无边春。\n风流皆在烟霞表，不数当年荀与陈。\n江湖我今方卷舌，君等上天环北极。\n箕斗虚名不必多，要斥旄头作顽石。",
        "dynasty": "宋",
        "collection_info": null
    },
    {
        "title": "寄李状元",
        "author": "邓肃",
        "content": "渡头送君泛小舟，丝丝细雨织寒愁。\n自闻君来天亦喜，急扫阴霾霁九州。\n聚星高会古难续，也欲从君勤秉烛。\n期君指顾苏瓯闽，一笑春风不忍独。",
        "dynasty": "宋",
        "collection_info": null
    },
    {
        "title": "送张巨源",
        "author": "邓肃",
        "content": "我顷天上遭雷斥，万里南归弄泉石。\n惭愧张侯着眼看，诗卷光芒射奎壁。\n一朝逸气见眉间，浩歌依刘出闽山。\n渠今得客君得主，宁復回首更悲酸。\n阴雨初生腐草翼，破併行空夜的皪。\n何时归伴栟榈狂，一吐长虹贯白日。",
        "dynasty": "宋",
        "collection_info": null
    },
    {
        "title": "送吕友善",
        "author": "邓肃",
        "content": "火云烧空汗如雨，江北江南俱豺虎。\n君侯不顾溪山幽，鞭马一朝去莫御。\n挽君少竢秋风清，君言倚门有双亲。\n千里归从綵衣舞，死生不计万钟轻。\n过眼纷纷青与紫，颠倒重轻真可鄙。\n凭君天上整干坤，自古忠臣多孝子。",
        "dynasty": "宋",
        "collection_info": null
    },
    {
        "title": "黄杨岩",
        "author": "邓肃",
        "content": "石壁巉岩惊鬼划，异草幽花锁春色。\n羣山迤逦不能高，突兀独磨霄汉碧。\n芒鞋千尺上崔嵬，手摘星辰脚底雷。\n拨破烟云得洞户，醉眼恐是天门开。\n入门嵯峨森紫玉，冷风吹面天香馥。\n箕踞胡床挥麈尾，万指未充空洞腹。\n我因避地访名山，扁舟夜渡沙溪寒。\n辛勤博此一笑喜，太平犹在水云间。\n猛将今无三角虎，狐狸昼号鳅鳝舞。\n灵岩知有老龙藏，挽出人间作霖雨。",
        "dynasty": "宋",
        "collection_info": null
    },
    {
        "title": "雹",
        "author": "邓肃",
        "content": "黑云压山山欲颓，阿香推车震不开。\n广寒宫中珠径寸，狂风倾下九天来。\n高堂砰轰倒四壁，万瓦飞空如转石。\n灯火青荧不敢明，世间谁有胆三尺。\n年来蠢动敢争豪，鳅鳝起舞狐狸嗥。\n一振天威百怪息，夜半云收北极高。",
        "dynasty": "宋",
        "collection_info": null
    },
    {
        "title": "送李丞相四路宣抚",
        "author": "邓肃",
        "content": "冷风吹海烟雾开，绣衣使者天上来。\n手持天书传天语，促起天下豪杰魁。\n下堂拜命汗如雨，上堂鸣鼓旌旄举。\n要令南国生清风，不辞马上蒸溽暑。\n平生直气高苍穹，四海草木闻威风。\n业以自任如伊尹，那使流言动周公。\n君臣今日机锋契，六十九州归重寄。\n屠龙事业警狗偷，谈笑定缚吴元济。\n功成上天相都俞，指呼瓦皪化华胥。\n日闢农桑三万里，二十四考书中书。\n我今流落穷吞纸，蟾蜍爬沙鞭不起。\n归欤自筑茅三间，为作野史书雄伟。",
        "dynasty": "宋",
        "collection_info": null
    },
    {
        "title": "大水杂言",
        "author": "邓肃",
        "content": "前日雨如丝，缤纷杂朝雾。\n昨日雨如注，万壑争驰骛。\n今朝有霁色，作意在芒屦。\n那知復如倾，漫天飞瀑布。\n介休借车振苍穹，十八叶幡如火红。\n涛头起伏万银屋，河伯尽以山为宫。\n门前小艇疾飞鸿，挽我同趋急流中。\n人生如梦贵适意，乘此可食千头龙。\n醉中举杯谢舟子，口腹自营吁可鄙。\n不闻大禹不过门，血指为疏九年水。\n何如乘风拜张坚，唤取女娲来补天。\n坐令赤子脱鱼腹，六合内外还桑田。\n柳枝却下蛟龙约，谈笑支奇付铁索。\n异时天上敢惊呼，斥作人间铛折脚。",
        "dynasty": "宋",
        "collection_info": null
    },
    {
        "title": "次韵王信州",
        "author": "邓肃",
        "content": "煤炱飞上天，沉沉三日雾。\n银河一压摧，狂雨恣横骛。\n我恐铁骑来，疾驰不纳屦。\n气豪如项羽，势猛似黥布。\n瀰漫江海接高穹，石牛未洗血泥红。\n天吴八首真奇怪，咄嗟平地作银宫。\n我贫家火不星竈，赤脚灭没泥涂中。\n目断晓风生少女，又復茅檐飞白龙。\n惭愧北来王夫子，籍籍声名满都鄙。\n朝吟千赋暮千诗，松腴亦须枯海水。\n莫倚文章似孟坚，未用风流追乐天。\n且以光芒破阴晦，挽回日色到桑田。\n乐岁天公有严约，斥落旄头沉贯索。\n从公日醉三百杯，不怕西风动旗脚。",
        "dynasty": "宋",
        "collection_info": null
    },
    {
        "title": "再次韵",
        "author": "邓肃",
        "content": "我闻张微子，仰天能服雾。\n又闻填海神，挥鞭石欲骛。\n二子呼不来，登山自纠屦。\n雷鼓速云阵，忽忽千岩布。\n谁云九万隔高穹，玉女笑眼逼人红。\n银浦遂倾瓜蔓水，雪浪欲浮天梁宫。\n孤孙得糟时哺翁，泛泛浮家烟浪中。\n竞呼力士来西域，临江吹缩十丈龙。\n那知夏雨逢甲子，身如猪鸭不须鄙。\n赤松作此岂无谋，门生主兵渠主水。\n长江正欲截苻坚，夜亡智伯水如天。\n此功朝成暮可霁，便当对月饮青田。\n一雨从今十日约，要赓丰年入絃索。\n凭君唤取阿戎俱，笑上天门同软脚。",
        "dynasty": "宋",
        "collection_info": null
    },
    {
        "title": "鼓腹谣",
        "author": "邓肃",
        "content": "当时大镬四十石，馅粗如柱饼八尺。\n饱食起来舞金刚，挥戈天上驻斜日。\n底事年来到骨穷，炙蒲脯苔诳腹空。\n鬬牛一饭期五日，一半又听阇黎钟。\n啄腐吞腥将日削，天公作意殊不恶。\n十围渐化杨柳轻，因驭冷风上寥廓。",
        "dynasty": "宋",
        "collection_info": null
    },
    {
        "title": "次鼓腹谣元韵",
        "author": "邓肃",
        "content": "我心不转本非石，世路爬沙任退尺。\n杯酒高怀独未忘，只有三万六千日。\n原宪虽贫亦非穷，石髮溪毛放筯空。\n已遣寸毫饱风月，安得高堂列鼎钟。\n明朝莫怕山如削，夹路花香破酒恶。\n世间得失竞鸡虫，一笑危岑天地廓。",
        "dynasty": "宋",
        "collection_info": null
    },
    {
        "title": "戏王子和",
        "author": "邓肃",
        "content": "豪华相陵豆粥石，坐上珊瑚碎三尺。\n那知萧条洙泗间，竈火不星连七日。\n我生不復饯文穷，醉眼从来四海空。\n一饱便令百忧失，三合红陈等万钟。\n君家况有柳枝弱，客恶不容主人恶。\n造门果腹姑置之，杜陵寒眼凭君廓。",
        "dynasty": "宋",
        "collection_info": null
    },
    {
        "title": "鼓腹谣谢许令",
        "author": "邓肃",
        "content": "东坡不恋二千石，却羡黄州芋径尺。\n一饱何妨作许难，千古光芒贯白日。\n我生不暇哭途穷，入户青钱转手空。\n肉食不容久青琐，齿牢但可叩天钟。\n许侯诗成谢斲削，飞流来洗徐凝恶。\n开缄百里已生春，九州更赖此心廓。",
        "dynasty": "宋",
        "collection_info": null
    },
    {
        "title": "风雨损荔子",
        "author": "邓肃",
        "content": "前日雨声如陨石，昨日风狂退六鹢。\n荔子吐华漫如云，结实定知无十一。\n南来无以慰愁煎，端期一饱果中仙。\n山头看花日千转，默想香味空流涎。\n事类翻羹慎勿恤，风雨在天非人力。\n要及丰年天下同，那为海邦私一物。",
        "dynasty": "宋",
        "collection_info": null
    },
    {
        "title": "题吹衣亭",
        "author": "邓肃",
        "content": "马上衣衫涴尘土，敛板权门腰伛偻。\n冷风天上呼不来，厚颜如甲汗如雨。\n星郎高韵凌云烟，天籁唤归酌流泉。\n人间热恼醺不到，亭上鹤衣飘欲仙。\n君方醉乐人愁绝，何如御此登天阙。\n叩天借取衣上风，吹下九州作春色。",
        "dynasty": "宋",
        "collection_info": null
    },
    {
        "title": "游鼓山",
        "author": "邓肃",
        "content": "兰桡𫇢岸雷霆骇，疾雨狂风欲翻海。\n吾人作意水石间，素志岂因风雨改。\n悟适当如未悟人，衡山不知为开云。\n鲁阳莫试挥戈手，郭泰何妨垫角巾。\n山僧导我飞芒屦，要看渠师得道处。\n雪喷鼎烹一斥迴，千古涧流不东注。\n我笑老师太豪雄，故令鬼物窥吾踪。\n安得廓然无圣解，苍崖依旧飞白龙。",
        "dynasty": "宋",
        "collection_info": null
    },
    {
        "title": "别珠公",
        "author": "邓肃",
        "content": "我顷诗成准敕恶，寒江夜度秋萧索。\n曳杖从师得摩尼，洗空愁肠天地廓。\n年来狂妄婴逆鳞，去国三秋又出奔。\n隔墙后得绨袍旧，一笑唤回逆旅春。\n我心不转嗟匪石，方壮两遭天上斥。\n处处逢君道价高，万指方袍趋法席。\n白云天下妙林泉，看君又作新法缘。\n傥能容此无归客，便当结社追白莲。",
        "dynasty": "宋",
        "collection_info": null
    },
    {
        "title": "送许丈赴行在",
        "author": "邓肃",
        "content": "狄犬夜吠夷门月，干坤易位人泣血。\n那知千官舞蹈迴，马上洋洋面不热。\n许侯逆风敢孤骞，黄金围腰挽不前。\n大明昇天狐兔遯，再拜丹墀吾节全。\n我时上天恣狂直，权臣舌端飞霹雳。\n当时陷穽皆交游，侯独临存真铁石。\n此来邂逅一笑间，夜倾闽酒赤如丹。\n胸中磊块浇未下，征旆匆匆又吴山。\n山前鲛鰐翻平陆，杀人如麻未充腹。\n凭君仗剑追祖风，坐令四海桑田復。",
        "dynasty": "宋",
        "collection_info": null
    },
    {
        "title": "后迎驾行",
        "author": "邓肃",
        "content": "挥鞭衝晓露，归鞍载夕阳。\n一日復一日，不见御袍黄。\n左衽须文绣，毡车奉珪璋。\n作意礼乐盛，而乃访毛嫱。\n上皇袭太平，珍怪乘四方。\n奇器惊鬼划，舞要欲云翔。\n端为大盗积，万里来贪狼。\n文移急星火，搜抉到毫芒。\n伐柯则不远，吾道其復昌。\n君看天宇间，紫微已辉光。\n躣马今朝去，定拜御炉香。\n恶衣供禹御，茅茨覆尧堂。\n为邦消底物，人心归则王。",
        "dynasty": "宋",
        "collection_info": null
    },
    {
        "title": "邓成彦邀李益之朱乔年及某一饭适忌日无侑觞者遂迟明日成彦偶在式假以食素谢吾三人朱且行仆因以诗促之",
        "author": "邓肃",
        "content": "点额万里归，兀坐冷如水。\n惭愧北阮贤，为余欣设醴。\n既邀折槛朱，仍约骑鲸李。\n人乳已方丈，清歌迟皓齿。\n那知事大谬，反误占食指。\n得鹿傥是梦，翻羹得无鬼。\n我生饮红裙，万事空一洗。\n所失如猬毛，岂惟一饭耳。\n端恐荀陈会，自此参辰矣。\n凭公反高阳，勿专兰亭美。\n主人或素餐，苏晋端可拟。\n何妨具大烹，肉食从客鄙。",
        "dynasty": "宋",
        "collection_info": null
    },
    {
        "title": "偶成",
        "author": "邓肃",
        "content": "我涉江东路，平地雪盈尺。\n明日登芙蓉，晴天开晓日。\n朅自婺源来，阴雨连朝夕。\n瘦马逼云际，又断檐间滴。\n顾我亦何人，市朝欲扫迹。\n平生诗酒交，落井仍下石。\n那知涉畏途，乃烦造化力。\n要知万里行，人谪非天谪。\n衡云霁韩愈，海市呈苏轼。\n君知此理不，鬼物护狂直。",
        "dynasty": "宋",
        "collection_info": null
    },
    {
        "title": "古意三首  其一",
        "author": "邓肃",
        "content": "妾身如暮云，阴霾愁渐浓。\n郎来如晓色，日高云自空。\n晓色未应夜，愁云不可重。\n会持一杯酒，举室生春风。",
        "dynasty": "宋",
        "collection_info": null
    },
    {
        "title": "古意三首  其二",
        "author": "邓肃",
        "content": "妾心如寒梅，随郎遍江东。\n妾身如飞雪，知落何亭中。\n雪花故清绝，何人能击节。\n梅花岁岁春，千秋香不灭。",
        "dynasty": "宋",
        "collection_info": null
    },
    {
        "title": "古意三首  其三",
        "author": "邓肃",
        "content": "妾如傍篱菊，不肯嫁春风。\n郎如出谷莺，飞鸣醉乱红。\n乱红有何好，风雨一夕空。\n菊英虽枯淡，不愁霜露浓。",
        "dynasty": "宋",
        "collection_info": null
    },
    {
        "title": "观子陵画像",
        "author": "邓肃",
        "content": "陶朱防狡兔，渭滨兆非熊。\n先生但钓月，君王友不从。\n我昔访其迹，溪光磨青铜。\n呼公公不应，天籁自号空。\n何人知此景，携归梵王宫。\n乃知夜半力，端在寸毫中。",
        "dynasty": "宋",
        "collection_info": null
    },
    {
        "title": "谒南斋诸友",
        "author": "邓肃",
        "content": "青青门外竹，练练涧中流。\n水竹自相激，天壤无炎洲。\n我友有高韵，来为扶策游。\n氛埃飞不到，轩窗寸寸秋。\n高文穿天心，细字编蝇头。\n气豪欲骑月，志锐定焚舟。\n我来初过雨，衣衫空翠浮。\n平生百斛尘，一洗空不留。\n归来短檠下，清风入梦幽。\n不知白莲社，肯容灵运不。",
        "dynasty": "宋",
        "collection_info": null
    },
    {
        "title": "再用南斋韵谢",
        "author": "邓肃",
        "content": "沙溪清可啜，远山翠欲流。\n翩然航一苇，浩歌入芦洲。\n高堂上木杪，幽人事胜游。\n但足箪瓢乐，不知天地秋。\n我笔嗟无口，冥搜空掉头。\n何如三才杰，等是济川舟。\n开卷腾光怪，天上卿云浮。\n阿云又嗣音，吾砚不欲留。\n平生浪诗声，寒虫号清幽。\n已对狂道士，从此敢吟不。",
        "dynasty": "宋",
        "collection_info": null
    },
    {
        "title": "登妙峰阁",
        "author": "邓肃",
        "content": "维舟古木阴，故人能倒屣。\n相携步高阁，千尺夸雄伟。\n雨余天气清，宇宙空如洗。\n对面碧玉峰，去天不盈咫。\n凭栏一超然，欲抟九万里。\n下视嚣尘间，蠢蠢鱼虫耳。\n平生浪自苦，马上肉消髀。\n匆匆欲何之，烧香更隐几。\n入夜寂无人，波声栏下起。\n坐觉非尘寰，雷霆生脚底。",
        "dynasty": "宋",
        "collection_info": null
    },
    {
        "title": "游东山",
        "author": "邓肃",
        "content": "草木得新露，袭人吹冷香。\n泉水夜相激，衾枕自清凉。\n我携谪仙人，眉目秀而长。\n高怀洗尘累，抵掌论老庄。\n若人不世有，此景那可忘。\n终当跨皓鹤，同作云间翔。",
        "dynasty": "宋",
        "collection_info": null
    },
    {
        "title": "云际岭",
        "author": "邓肃",
        "content": "苍苍九万里，拍塞雨天葩。\n云际在天上，我去更携家。\n不知山高低，晶荧浩无涯。\n迴头见侍香，蒙蒙隔琼花。",
        "dynasty": "宋",
        "collection_info": null
    },
    {
        "title": "谢丹霞老师",
        "author": "邓肃",
        "content": "丹霞修何行，天花雨红英。\n草莽化金碧，宴坐十年成。\n落笔多奇语，酬唱皆名卿。\n微言寄祸福，无心天籁鸣。\n顷年来七峰，见我眼增明。\n西来的的意，一语贯三乘。\n坐令尘土人，弹指悟无生。\n别来今许久，夜梦飞爽灵。\n新诗忽入手，春风死草萌。\n公以慧生定，我自明而诚。\n相望虽千里，秋风共一清。\n去去勿作念，明鑑无将迎。",
        "dynasty": "宋",
        "collection_info": null
    },
    {
        "title": "玉山避寇",
        "author": "邓肃",
        "content": "前年十月间，胡兵满大梁。\n小臣阻天对，血涕夜霑裳。\n去年十月间，左省谪征商。\n扁舟归无处，江浙俱豺狼。\n今年十月间，叛卒起南方。\n官兵且二万，一旦忽已亡。\n一身幸无责，奉亲走穷荒。\n天宇如许大，八口无处藏。\n空山四十日，画饼诳饥肠。\n朅来古招提，和气霭修廊。\n迎门有禅伯，梵行照穹苍。\n却念客无归，烧猪饭苏郎。\n方袍二百指，祖灯其復光。\n中有护法人，义气干天枪。\n倒床得甘寝，不知冬夜长。\n明朝曹夫子，破浪飞危樯。\n入门郁春色，满船载琼浆。\n高谈惊霹雳，佳句刻琳琅。\n那知奔窜中，一乐得未尝。\n何当扫阴雪，四海共春阳。\n便携我辈人，浩歌归醉乡。\n世事如奕棋，臧否均亡羊。\n簑衣可钓月，底处是金章。",
        "dynasty": "宋",
        "collection_info": null
    },
    {
        "title": "次韵李舍人",
        "author": "邓肃",
        "content": "道山文章伯，杖履作幽栖。\n笔砚为戏事，业落翻墨螭。\n平生百万言，定相初不离。\n更怜世间士，尘网深相闱。\n笑踵双林辙，誓破万夫疑。\n八面列神王，剑戟森携持。\n怒目干龙宫，机缄绝谋惟。\n佛语浩无际，天地如可弥。\n笑谈一转毕，璇玑时未移。\n见者皆了了，钝根化神机。\n不然分三藏，谁能俱不遗。\n白头钻故纸，底是出头时。\n此恩今欲报，四顾将谁依。\n在佛本无说，于公亦何为。\n珍重谪仙人，登山力未疲。\n天涯渺万里，着处即为归。\n随缘作赞嘆，妙语何奇奇。\n置之天壤间，千古无敢非。\n我生多肉障，烦公示宝篦。\n请作一言蔽，牟尼即仲尼。",
        "dynasty": "宋",
        "collection_info": null
    },
    {
        "title": "送李司录西赴",
        "author": "邓肃",
        "content": "晴云耸奇峰，烈日破昏雾。\n谪仙有行色，朋僚伤远送。\n嗟哉君子人，簿书久倥偬。\n文星应长庚，劲气模螮蝀。\n幡然玉京去，伫听朝阳凤。\n岩野岂能留，端肖高宗梦。",
        "dynasty": "宋",
        "collection_info": null
    },
    {
        "title": "尘外堂",
        "author": "邓肃",
        "content": "俯仰天地间，纷纷尘垢耳。\n市井与山林，累人均一体。\n有真故有妄，无彼那取此。\n谓是为尘外，政应在尘裏。\n凭师一埽空，六尘不用洗。\n渊默即雷声，万川同一水。",
        "dynasty": "宋",
        "collection_info": null
    },
    {
        "title": "谢李舍人题额",
        "author": "邓肃",
        "content": "寸草春未报，秋风树不停。\n三年真忽尔，过隙白驹奔。\n庐坟吾岂敢，北堂有老人。\n作庵居释子，佛事勤朝昏。\n太史怜此意，高额揭显亲。\n梁间垂玉筯，壁上霭飞云。\n顾我何为者，传家空一经。\n栖迟已三十，寒灯尚短檠。\n北辕将适楚，捩手或翻羹。\n那能为亲显，只可充添丁。\n但念我先人，白首困飘零。\n射策不逢赏，青衫脱王庭。\n今焉逢太史，发挥身后名。\n坐令九泉下，冷骨復生春。\n显扬政在此，松楸万世荣。\n作诗敢论报，欲为肌上铭。",
        "dynasty": "宋",
        "collection_info": null
    },
    {
        "title": "陪李梁溪游泛碧",
        "author": "邓肃",
        "content": "凉天夜无云，寒江秋更碧。\n冷照月华中，水天同一色。\n画船渺中流，三更羣动寂。\n清风远相随，芦花秋瑟瑟。\n近山得桂香，隔烟起渔笛。\n楼台半有无，疑是化人国。\n我生本无事，钓竿勤水石。\n今宵更可人，仍侍君子侧。\n浪登元礼舟，本非谪仙敌。\n敛手看挥毫，光芒腾万尺。",
        "dynasty": "宋",
        "collection_info": null
    },
    {
        "title": "本上人",
        "author": "邓肃",
        "content": "乞食自王城，骏笔挥万纸。\n开缄动心目，忽忽龙蛇起。\n便可老烟霞，声价日千里。\n那知未满意，更访栟榈子。\n栟榈亦何人，是心如灰死。\n恶语满人间，春风自桃李。\n凭君一笑挥，万事空一洗。\n但了风动幡，在处针投水。\n愿将广长舌，语出亦糠粃。\n迴到我辈人，政堪覆酱耳。",
        "dynasty": "宋",
        "collection_info": null
    },
    {
        "title": "和作哲送令德",
        "author": "邓肃",
        "content": "我瓠非五石，安能枵不用。\n但恃少年气，未肯就羁鞚。\n越人已断髮，章甫浪出宋。\n何如子建文，脱口人争讽。\n笑示善者机，绮语时一弄。\n妙竟秘不传，尺管阁云梦。\n固应羞芹藻，清明奴隶共。\n明年鬰梧桐，定作喈喈凤。\n归来访原宪，慎毋学子贡。\n故人犹未病，反己能求中。",
        "dynasty": "宋",
        "collection_info": null
    },
    {
        "title": "宴坐轩",
        "author": "邓肃",
        "content": "客食突不黔，马上肉消髀。\n所得知几何，此生亦茅靡。\n何如丰岩公，一室万缘止。\n竹林能清幽，岩窦富奇伟。\n关门寂无人，烧香坐隐几。\n今年忽猿惊，杖屦数百里。\n持此凝宴坐，老师一启齿。\n我岂死灰如，春风吹不起。\n请君看九渊，止水即一洗。",
        "dynasty": "宋",
        "collection_info": null
    },
    {
        "title": "舫斋",
        "author": "邓肃",
        "content": "寓形天宇间，一枝慎所处。\n到眼无溪山，堆胸自尘土。\n陈子作舫斋，端能世外趣。\n笑傲风波境，恬无风波虑。\n循本鱼可观，灰心鸥自舞。\n风景虽可人，公乎聊四顾。\n纷纷逐末流，谁援沉迷苦。\n吾事在济川，慎勿五湖去。",
        "dynasty": "宋",
        "collection_info": null
    },
    {
        "title": "泛舟示子",
        "author": "邓肃",
        "content": "秋江十日雨，破浪飞危樯。\n恍如在天上，万顷烟茫茫。\n狂风自南来，桂华雨新黄。\n停杯不须饮，且饮空中香。\n平生四海心，老大愧周郎。\n聊復随孺子，解缨濯沧浪。\n北斗挹酒浆，天孙织衣裳。\n乘兴拏舟去，一笑上银潢。",
        "dynasty": "宋",
        "collection_info": null
    },
    {
        "title": "万卷堂",
        "author": "邓肃",
        "content": "世人无远韵，挟策干浮云。\n识字仅有数，得志无短檠。\n太丘妙家法，不肯卤耕耘。\n藏书浩无际，兀坐观沧溟。\n寒陋鄙李邕，假书勤朝昏。\n过眼如杜甫，散为笔下神。\n一家今四杰，射策到王庭。\n自视犹细事，家塾方讨论。\n嗟我未闻道，政作钻纸蝇。\n会同阿戎去，从公问斲轮。",
        "dynasty": "宋",
        "collection_info": null
    },
    {
        "title": "过黄杨岩",
        "author": "邓肃",
        "content": "朔风夜号空，于喁几枝木。\n深山自春色，芳草不凋绿。\n朋来得佳游，招提藏翠麓。\n新酒赤如丹，竹萌肥胜肉。\n一醉出门去，缺月挂修竹。\n归路沙溪浅，危桥践寒玉。\n夜过渭滨居，门庭故不俗。\n对坐寂无语，泉声如击筑。\n宗盟更可人，相邀勤秉烛。\n开缄得捷音，豺狼俱面北。\n迴棹今可矣，赏心嗟未足。\n西去有奇岩，佳名配王屋。\n箕踞列十人，未充空洞腹。\n更约林宗俱，来伴白云宿。",
        "dynasty": "宋",
        "collection_info": null
    },
    {
        "title": "飞萤",
        "author": "邓肃",
        "content": "谷雨已十日，不散阴云顽。\n夜风翼腐草，借光蒲苇间。\n往来自相照，似欣天地宽。\n何时东方白，红日开云端。",
        "dynasty": "宋",
        "collection_info": null
    },
    {
        "title": "次韵王信州古风",
        "author": "邓肃",
        "content": "我昔少年日，气与风雷壮。\n一言既不合，掉头归望望。\n誓将老烟霞，叩角耕闲旷。\n一日烦干旌，叩天舒孟浪。\n自譬舟一叶，沙溪春荡漾。\n百川傥已东，吾力那能障。\n尚赖天地宽，未即崇山放。\n栟榈付冷居，乃为世所长。\n老妻画纸棋，赤脚沽村酿。\n醉起舞彩衣，吾道颇休畅。\n人杰又鼎来，不怕供诗帐。\n酬唱激清风，洗空烟雨瘴。\n故人化鹤仙，穹庐共悽怆。\n生还义更高，裹饭远相饷。\n演山见长庚，醉眼不敢仰。\n便结骑鲸游，不知飞燕谤。\n兰亭最后来，德齿均所尚。\n伤时虽慷慨，论事尤倜傥。\n杯酒七峰下，逸思九天上。\n万事俱可人，祇欠蛾眉唱。",
        "dynasty": "宋",
        "collection_info": null
    },
    {
        "title": "再次韵谢之  其一",
        "author": "邓肃",
        "content": "四海王信州，志气老益壮。\n家学九夷闻，人物万夫望。\n若使在庙堂，天下无怨旷。\n胡为一叶舟，也泛闽溪浪。\n顾余真断梗，江淮付摇漾。\n逢人辄倾倒，涉世无堤障。\n既念越人瘠，仍欲郑声放。\n斥下九天来，宜似幽怪长。\n邂逅忽相逢，琥珀倾新酿。\n大急赓歌诗，胸臆赖舒畅。\n我语无余韵，日书甲乙帐。\n得君驱鰐手，不忧潮阳瘴。\n三年去国心，海隅日悽怆。\n东家久不燔，稚子将无饷。\n诗成皆置之，万事吾不仰。\n那復思重裘，区区欲止谤。\n明朝更可人，芒鞋穷好尚。\n遥知翠微中，高谈得纵傥。\n至乐麯糵间，虚名钟鼎上。\n轻重不须论，杯行且酬唱。",
        "dynasty": "宋",
        "collection_info": null
    },
    {
        "title": "再次韵谢之  其二",
        "author": "邓肃",
        "content": "昌黎论佛骨，南行气亦壮。\n献书请镂玉，却起北归望。\n香山最风流，诗酒事夷旷。\n那知闻琵琶，泪溅九江浪。\n此身苦海中，风波随荡漾。\n妄见分南北，无乃眼中障。\n嗟我果何人，楚狂本天放。\n外物不须论，有身今已长。\n斥归水云乡，日醉莲花酿。\n茗饮过陆羽，禅悦得文畅。\n安此更何求，万里脱毡帐。\n死生则置之，北邙岂俱瘴。\n使君怜我愚，了无逐客怆。\n谓我耕白云，不独齐眉饷。\n诗来觅欢处，光芒不可仰。\n欲醉桃李春，那忧贝锦谤。\n赤脚敢云无，社舞非时尚。\n侯门列蛾眉，一见吾其傥。\n抛砖此当先，积薪君在上。\n更为李与苏，两家按新唱。",
        "dynasty": "宋",
        "collection_info": null
    },
    {
        "title": "第四章兼简其子",
        "author": "邓肃",
        "content": "虱卜虽萧条，虎筮固豪壮。\n要皆有得失，未息胸中望。\n那知方寸地，太空等虚旷。\n川逝水不流，石高风自浪。\n郑五相府荣，谢三渔舟漾。\n穷达安在哉，但瞒肉眼障。\n鼓瑟铿尔舍，扶杖曝然放。\n在我本不亏，底处更求长。\n独挂百钱游，无人捉私酿。\n醉归一腹春，满纸挥琴畅。\n珍重江左王，德卲宜绛帐。\n天遣千里来，不顾闽山瘴。\n人言臭味同，政可慰悽怆。\n谁知金玉予，诗成即相饷。\n笔力到天心，开卷人争仰。\n但勿赋兔葵，小儿易生谤。\n献之诗更奇，句法晋宋尚。\n从渠得精深，嗟余真恍傥。\n何当日相从，烦君更语上。\n径追太古风，三嘆聊十唱。",
        "dynasty": "宋",
        "collection_info": null
    },
    {
        "title": "荔子",
        "author": "邓肃",
        "content": "荔子有佳品，乃在府城东。\n我来方秀发，黄云几万重。\n遥知香味色，已具碎花中。\n凭栏一念足，不食意自充。\n人世如梦耳，当体色即空。\n谓是为真实，便可侑千钟。\n谓是为非实，真饱亦何从。\n虚实两无有，楼高雨蒙蒙。",
        "dynasty": "宋",
        "collection_info": null
    },
    {
        "title": "避地山谷",
        "author": "邓肃",
        "content": "大禹不到处，石壁谁凿开。\n云端欲相搏，飞出白云来。\n余沫乱飞雪，雄声敌春雷。\n泝流涌百尺，银山陟崔嵬。\n顾我虽逐客，解雨已春迴。\n嗟此天尽处，胡为乎来哉。\n萱堂有垂白，蓬室纷提孩。\n内外三百指，奔窜若为怀。\n我疑云水间，亦有天下才。\n何时日三锡，一振纪律颓。\n羲和傥中天，六合无氛埃。\n鼠壤与蚁穴，不风当自摧。\n坐令陋巷中，依旧乐颜回。\n亦能书夷狄，朝会叩天阶。",
        "dynasty": "宋",
        "collection_info": null
    },
    {
        "title": "次韵王信州游栖云",
        "author": "邓肃",
        "content": "胜游出林杪，参天仅一分。\n从君如附骥，顾我愿为云。\n野色连空碧，幽香袭露熏。\n耦耕当卜此，横笛夜相闻。",
        "dynasty": "宋",
        "collection_info": null
    },
    {
        "title": "偈颂七十八首  其一",
        "author": "释正觉",
        "content": "易外家风未兆时，三更黑马上乌鸡。\n而今拨转机轮也，剎剎尘尘更是谁。",
        "dynasty": "宋",
        "collection_info": null
    },
    {
        "title": "偈颂七十八首  其二",
        "author": "释正觉",
        "content": "同声相应，同气相求。\n同风千里，不隔丝头。\n脱尽情尘消息在，芦花江上月明秋。",
        "dynasty": "宋",
        "collection_info": null
    },
    {
        "title": "偈颂七十八首  其三",
        "author": "释正觉",
        "content": "山云冉冉，江水茫茫。\n正不居位，偏不涉傍。\n显而不露，隐而弥彰。\n猿啼古木音声急，鹤宿枯松梦寐长。",
        "dynasty": "宋",
        "collection_info": null
    },
    {
        "title": "偈颂七十八首  其四",
        "author": "释正觉",
        "content": "朔风作寒色，爱日流恩光。\n处处相逢遇，明明不覆藏。\n山河无隔越，草木尽敷扬。\n剎说众生说，毗卢舌广长。",
        "dynasty": "宋",
        "collection_info": null
    },
    {
        "title": "偈颂七十八首  其五",
        "author": "释正觉",
        "content": "十五日已前，有口说不得。\n十五日已后，无心却自然。\n正当十五日，云笼无缝袄，花笑不萌枝。",
        "dynasty": "宋",
        "collection_info": null
    },
    {
        "title": "偈颂七十八首  其六",
        "author": "释正觉",
        "content": "一亘清虚夜正央，桂宫老兔冷喷霜。\n混融明暗无分处，谁辨箇中偏正方。",
        "dynasty": "宋",
        "collection_info": null
    },
    {
        "title": "偈颂七十八首  其七",
        "author": "释正觉",
        "content": "明明百草头，明明祖师意。\n于佗未尝一，于我未尝异。",
        "dynasty": "宋",
        "collection_info": null
    },
    {
        "title": "偈颂七十八首  其八",
        "author": "释正觉",
        "content": "丙丁童子来求火，南海波斯鼻孔大。\n狤獠舌头会者难，直下而今照得破。\n照得破，没功过。\n知你被底穿，曾与同床卧。\n廉纤脱尽旧时疑，杯影蛇絃留再坐。",
        "dynasty": "宋",
        "collection_info": null
    },
    {
        "title": "偈颂七十八首  其九",
        "author": "释正觉",
        "content": "心不自心始是心，眼不见眼始是眼。\n堂堂无影迹，历历绝思惟。\n明满环中，兔怀夜月。\n翠横海上，犀晕秋山。\n直须及尽玄微，始解承当底事。",
        "dynasty": "宋",
        "collection_info": null
    },
    {
        "title": "偈颂七十八首  其一○",
        "author": "释正觉",
        "content": "一不是，二不成。\n介然独立，法尔双行。\n柳线渐摇风力嫩，草针齐上烧痕青。\n一点灵光普天地，更嫌何处不分明。\n閒裏摸着鼻孔，忙时换却眼睛。",
        "dynasty": "宋",
        "collection_info": null
    },
    {
        "title": "偈颂七十八首  其一一",
        "author": "释正觉",
        "content": "半夜谁传无尽灯，黄梅席上许卢能。\n虚明自照非心力，分付丛林了事僧。",
        "dynasty": "宋",
        "collection_info": null
    },
    {
        "title": "偈颂七十八首  其一二",
        "author": "释正觉",
        "content": "习习春风，丝丝春雨。\n一等沾濡，十方周普。\n甘草得之甜，黄连得之苦。\n天意发丛林，檐声闹窗户。\n古德尝云己不迷，等闲教坏人男女。",
        "dynasty": "宋",
        "collection_info": null
    },
    {
        "title": "偈颂七十八首  其一三",
        "author": "释正觉",
        "content": "法界无尘心月圆，本光还照未萌前。\n而今直下分明去，犹较南泉二十年。",
        "dynasty": "宋",
        "collection_info": null
    },
    {
        "title": "偈颂七十八首  其一四",
        "author": "释正觉",
        "content": "心不能缘，口不能议。\n直须退步荷担，切忌当头触讳。\n风月寒清古渡头，夜船拨转琉璃地。",
        "dynasty": "宋",
        "collection_info": null
    },
    {
        "title": "偈颂七十八首  其一五",
        "author": "释正觉",
        "content": "青山白云父，白云青山儿。\n白云终日倚，青山总不知。",
        "dynasty": "宋",
        "collection_info": null
    },
    {
        "title": "偈颂七十八首  其一六",
        "author": "释正觉",
        "content": "当生不生，借光现三十六应。\n当灭不灭，忘照摄千百亿身。\n祇如绝去，来无动静。",
        "dynasty": "宋",
        "collection_info": null
    },
    {
        "title": "偈颂七十八首  其一七",
        "author": "释正觉",
        "content": "云敛长空风日和，太平樵牧共高歌。\n衲僧饭饱无佗事，密密机前弄玉梭。",
        "dynasty": "宋",
        "collection_info": null
    },
    {
        "title": "偈颂七十八首  其一八",
        "author": "释正觉",
        "content": "谁将活眼窥空劫，我道宗枝染浩春。\n头角峥嵘藏不得，青原门下有祥麟。",
        "dynasty": "宋",
        "collection_info": null
    },
    {
        "title": "偈颂七十八首  其一九",
        "author": "释正觉",
        "content": "寥寥无异辙，密密去玄功。\n月转芦花岸，水秋吞太空。\n欲识诞生王子父，鹤腾霄汉出银笼。",
        "dynasty": "宋",
        "collection_info": null
    },
    {
        "title": "偈颂七十八首  其二○",
        "author": "释正觉",
        "content": "百骸俱溃散，一物镇长灵。\n白云功尽青山秀，青山路转白云迎。\n不曾死，不曾生。\n金绳拽转泥牛鼻，半夜驱来海上耕。",
        "dynasty": "宋",
        "collection_info": null
    },
    {
        "title": "偈颂七十八首  其二一",
        "author": "释正觉",
        "content": "一言尽十方，万卷该不得。\n一步周八絃，驷马追不及。",
        "dynasty": "宋",
        "collection_info": null
    },
    {
        "title": "偈颂七十八首  其二二",
        "author": "释正觉",
        "content": "性觉妙明，本觉明妙。\n与太虚等量，与物情同道。\n应色应声，随听随眺。\n入三世而非去来，混万缘而无正倒。\n云日低时字雁横，夜蟾落处孤猿叫。",
        "dynasty": "宋",
        "collection_info": null
    },
    {
        "title": "偈颂七十八首  其二三",
        "author": "释正觉",
        "content": "云在青天水在瓶，几人错认定盘星。\n药山八字轰开也，恰到而今话大行。",
        "dynasty": "宋",
        "collection_info": null
    },
    {
        "title": "偈颂七十八首  其二四",
        "author": "释正觉",
        "content": "寒灰发焰旧家风，恰恰当人受用中。\n片雪飞来炉上尽，通身无像不同功。",
        "dynasty": "宋",
        "collection_info": null
    },
    {
        "title": "偈颂七十八首  其二五",
        "author": "释正觉",
        "content": "佛病法病，佛药法药。\n本色衲僧，俱不染着。\n遇饭开口，要行移脚。\n自是现成，谁能造作。\n言满天下无口过，行满天下无怨恶。",
        "dynasty": "宋",
        "collection_info": null
    },
    {
        "title": "偈颂七十八首  其二六",
        "author": "释正觉",
        "content": "衲僧祇么是家风，隐显磨砻入混融。\n归子返掷全归火，羚羊挂角不同功。",
        "dynasty": "宋",
        "collection_info": null
    },
    {
        "title": "偈颂七十八首  其二七",
        "author": "释正觉",
        "content": "藏身须要无踪迹，碧眼胡僧难辨白。\n没踪迹处莫藏身，门门廓达了诸尘。\n独来将谓无俦侣，闹裏忽然逢故人。\n柳线含金犹畏冷，梅花破雪已成春。\n阿侬千眼通身是，善应无方处处真。",
        "dynasty": "宋",
        "collection_info": null
    },
    {
        "title": "偈颂七十八首  其二八",
        "author": "释正觉",
        "content": "一点环中照极微，智无功处却存知。\n缘思浄尽无余事，半夜星河斗柄垂。",
        "dynasty": "宋",
        "collection_info": null
    },
    {
        "title": "偈颂七十八首  其二九",
        "author": "释正觉",
        "content": "脱去还如鸟出笼，水云将与旧来同。\n依俙似曲纔堪听，又被风吹别调中。",
        "dynasty": "宋",
        "collection_info": null
    },
    {
        "title": "偈颂七十八首  其三○",
        "author": "释正觉",
        "content": "不可以色见，不可以声求。\n风定花犹落，鸟啼山更幽。\n四衢明自晓，六户冷如秋。\n再坐不疑处，杯中弓影浮。",
        "dynasty": "宋",
        "collection_info": null
    },
    {
        "title": "偈颂七十八首  其三一",
        "author": "释正觉",
        "content": "一雨一晴，底事分明。\n六尘昏扰，世界峥嵘。\n一心虚泊，万法齐平。\n出得气是你鼻孔，觑得破是你眼睛。\n有缘不是余朋友，无用双眉却弟兄。",
        "dynasty": "宋",
        "collection_info": null
    },
    {
        "title": "偈颂七十八首  其三二",
        "author": "释正觉",
        "content": "即日贵人，旧家富汉。\n兄弟相成，尊宾互换。\n突晓途中眼不开，夜明帘外机旋转。\n骑牛戴帽异中来，百炼真金色不变。",
        "dynasty": "宋",
        "collection_info": null
    },
    {
        "title": "偈颂七十八首  其三三",
        "author": "释正觉",
        "content": "心月孤圆，义天洞晓。\n照中之虚，虚中之照。\n不萌枝上鸟初惺，无影树头春不老。\n垢衣权挂类中来，出门信手拈来草。",
        "dynasty": "宋",
        "collection_info": null
    },
    {
        "title": "偈颂七十八首  其三四",
        "author": "释正觉",
        "content": "掣鼓夺旗，往往光影裏走作。\n停机息杼，往往死水裏浸却。\n衲僧家，稳下脚。\n没窠臼，莫栖泊。\n月树不啼猿，云巢无宿鹤。\n玄微及尽类难齐，千手大悲难摸索。",
        "dynasty": "宋",
        "collection_info": null
    },
    {
        "title": "偈颂七十八首  其三五",
        "author": "释正觉",
        "content": "大雄父子许雍容，消息传通到劫空。\n寒卧老蟾呼不觉，扶疏丹桂月朦胧。",
        "dynasty": "宋",
        "collection_info": null
    },
    {
        "title": "偈颂七十八首  其三六",
        "author": "释正觉",
        "content": "云从龙，风从虎。\n雪峰辊毬，禾山打鼓。\n意不立玄，机不停午。\n恰恰相当用不穷，道吾觑破乐神舞。",
        "dynasty": "宋",
        "collection_info": null
    },
    {
        "title": "偈颂七十八首  其三七",
        "author": "释正觉",
        "content": "去时踏雪似来时，来去途中一色迷。\n妙得转身宾是主，宗家正令付全提。",
        "dynasty": "宋",
        "collection_info": null
    },
    {
        "title": "偈颂七十八首  其三八",
        "author": "释正觉",
        "content": "去时不出户，来时不入门。\n清癯山有骨，闲澹云无根。\n归家奉祖祢，了事还儿孙。\n云水通方士，相期报佛恩。",
        "dynasty": "宋",
        "collection_info": null
    },
    {
        "title": "偈颂七十八首  其三九",
        "author": "释正觉",
        "content": "内若不动，外必不乱，箇是丛林知有汉。\n而今识得不为冤，自家兵马何须战。\n心因不生境缘断，体若虚空勿崖岸。\n霜天皎月上中峰，一段光明洗痴暗。",
        "dynasty": "宋",
        "collection_info": null
    },
    {
        "title": "偈颂七十八首  其四○",
        "author": "释正觉",
        "content": "衲僧须沥髑髅干，透出威音世外看。\n岁月不能迁变处，箇人肯共你同盘。",
        "dynasty": "宋",
        "collection_info": null
    },
    {
        "title": "偈颂七十八首  其四一",
        "author": "释正觉",
        "content": "五九四十五，春风吹断前山雨。\n行云归去復何心，转背飘然无觅处。\n无觅处，知不知，坐断十方还是谁。\n东弗于代鬰单越，西瞿耶尼阎浮提。",
        "dynasty": "宋",
        "collection_info": null
    },
    {
        "title": "偈颂七十八首  其四二",
        "author": "释正觉",
        "content": "声色见闻闹浩浩，怡似儿时鬬百草。\n两家拈出一般般，相对无言点头笑。",
        "dynasty": "宋",
        "collection_info": null
    },
    {
        "title": "偈颂七十八首  其四三",
        "author": "释正觉",
        "content": "碧琉璃色水澄清，紫磨金光身莹明。\n洗浄方知不受垢，释迦老子此时生。",
        "dynasty": "宋",
        "collection_info": null
    },
    {
        "title": "偈颂七十八首  其四四",
        "author": "释正觉",
        "content": "尊贵位中尊贵身，绵绵不断转金轮。\n剎尘寿量无穷已，箇是干坤旧主人。",
        "dynasty": "宋",
        "collection_info": null
    },
    {
        "title": "偈颂七十八首  其四五",
        "author": "释正觉",
        "content": "五月半，农忙乱，插田心是秋成饭。\n却道禾熟不临场，祇么任从风雨烂。\n禅和子，一身了。\n一身两眼对两眼，箇中丝髮初无间。\n老狐涎尽復何疑，再坐盘中弓落盏。",
        "dynasty": "宋",
        "collection_info": null
    },
    {
        "title": "偈颂七十八首  其四六",
        "author": "释正觉",
        "content": "衲僧去就水云姿，偶堕夤缘出应时。\n今日又归林壑去，得便宜了得便宜。",
        "dynasty": "宋",
        "collection_info": null
    },
    {
        "title": "偈颂七十八首  其四七",
        "author": "释正觉",
        "content": "祇解恁么去，沙禽夜宿沧洲树。\n不解恁么来，石笋穿开古路苔。\n莫道鲲鲸无羽翼，今日亲从鸟道回。",
        "dynasty": "宋",
        "collection_info": null
    },
    {
        "title": "偈颂七十八首  其四八",
        "author": "释正觉",
        "content": "淅淅西风敛气浮，远天野水一般秋。\n衲僧歇到兹时节，坐照寒光湛不流。",
        "dynasty": "宋",
        "collection_info": null
    },
    {
        "title": "偈颂七十八首  其四九",
        "author": "释正觉",
        "content": "日照昼，月照夜。\n天清而高，地厚而下。\n不我处者大功，不可逃者至化。\n举起镇州罗卜，酬却庐陵米价。\n阿噜勒继萨婆诃，佳作人可知礼也。",
        "dynasty": "宋",
        "collection_info": null
    },
    {
        "title": "偈颂七十八首  其五○",
        "author": "释正觉",
        "content": "祇箇是家风，明明入混融。\n江光芦映月，夜色水吞空。\n攃手悬崖下，分身万像中。\n回涂登鸟道，恰恰是神通。",
        "dynasty": "宋",
        "collection_info": null
    },
    {
        "title": "偈颂七十八首  其五一",
        "author": "释正觉",
        "content": "南亩黄云禾弄穟，中洲白雪苇成花。\n归舟恰向其閒过，一棹清风夜到家。",
        "dynasty": "宋",
        "collection_info": null
    },
    {
        "title": "偈颂七十八首  其五二",
        "author": "释正觉",
        "content": "空劫有真宗，声前问己躬。\n赤穷新活计，清白旧家风。\n的的三乘外，寥寥一印中。\n却来行异类，万派自朝东。",
        "dynasty": "宋",
        "collection_info": null
    },
    {
        "title": "偈颂七十八首  其五三",
        "author": "释正觉",
        "content": "道绵绵兮用也不勤，道绵绵兮寂也不灭。\n二乘困堕于空无，众生执迷于分别。\n菩萨区区于进修，诸佛唠唠于演说。\n一句子妙出三乘，一念閒功超万劫。\n水月茫茫兮舟棹闲，雪云冉冉兮路岐绝。\n明明灵灵兮唯己自知，大辩若讷兮大巧若拙。",
        "dynasty": "宋",
        "collection_info": null
    },
    {
        "title": "偈颂七十八首  其五四",
        "author": "释正觉",
        "content": "恰恰无绫缝，明明不覆藏。\n鹫岭岂传迦叶，少林那付神光。\n现成处处合头句，具足人人知见香。\n虚空说法森罗听，不挂唇皮解举扬。",
        "dynasty": "宋",
        "collection_info": null
    },
    {
        "title": "偈颂七十八首  其五五",
        "author": "释正觉",
        "content": "玉线金针相续难，劫壶空处妙投关。\n香林烟暖风排雪，月窟冰寒影转山。\n裏许借功方得活，那时退位不知闲。\n宗家密密绵绵事，布施多人莫要悭。",
        "dynasty": "宋",
        "collection_info": null
    },
    {
        "title": "偈颂七十八首  其五六",
        "author": "释正觉",
        "content": "直下无窠窟，不用求奇特。\n皓玉本无瑕，雕文丧君德。",
        "dynasty": "宋",
        "collection_info": null
    },
    {
        "title": "偈颂七十八首  其五七",
        "author": "释正觉",
        "content": "本来田地无涯岸，极目寒光成一片。\n消息平沈佛也迷，机轮转侧谁能辨。\n雪山山下拥蓑人，白牛一掣芒绳断。",
        "dynasty": "宋",
        "collection_info": null
    },
    {
        "title": "偈颂七十八首  其五八",
        "author": "释正觉",
        "content": "灵苗发种，觉树敷春。\n冷湫湫处却要温和，干爆爆时还须津润。",
        "dynasty": "宋",
        "collection_info": null
    },
    {
        "title": "偈颂七十八首  其五九",
        "author": "释正觉",
        "content": "借婆裙子拜婆年，买尽风光不着钱。\n劈面来时莫回避，箇人裏许有生缘。",
        "dynasty": "宋",
        "collection_info": null
    },
    {
        "title": "偈颂七十八首  其六○",
        "author": "释正觉",
        "content": "同中有异，功亡就位。\n异中有同，在位借功。\n一步密移玄路转，全身放下劫壶空。\n隐隐密密，玲玲珑珑。\n记取深云须变豹，自然死水不藏龙。",
        "dynasty": "宋",
        "collection_info": null
    },
    {
        "title": "偈颂七十八首  其六一",
        "author": "释正觉",
        "content": "麟龙不为瑞，珠璧不为贵。\n衲僧眼豁开，彻见生死蔕。\n生死蔕，第一义。\n诸佛心，祖师鼻。\n少林传灯，灵山授记。\n随高随下，何此何彼。\n假诸因缘，神通游戏。\n有时五教三乘，有时三德六味。\n有时屋裏主财，有时门头了事。\n处处清白家风，人人见成活计。",
        "dynasty": "宋",
        "collection_info": null
    },
    {
        "title": "偈颂七十八首  其六二",
        "author": "释正觉",
        "content": "一二三四五，禾山打鼓金牛舞。\n劈面来时着眼看，全身放下休回互。",
        "dynasty": "宋",
        "collection_info": null
    },
    {
        "title": "偈颂七十八首  其六三",
        "author": "释正觉",
        "content": "活计如今付旧人，版头疏久又还亲。\n星河月与长江混，渺渺清光一色匀。\n底时节，落功勋。\n卧稳须知却转身，转得了来相识么，寒穷面觜黑皴皴。",
        "dynasty": "宋",
        "collection_info": null
    },
    {
        "title": "偈颂七十八首  其六四",
        "author": "释正觉",
        "content": "万物自有功，当言用极处。\n事存函盖合，理应箭锋柱。",
        "dynasty": "宋",
        "collection_info": null
    },
    {
        "title": "偈颂七十八首  其六五",
        "author": "释正觉",
        "content": "何须更举扬，全体露堂堂。\n湿暑时时雨，熏风阵阵香。\n秧针初透水痕浅，蒲刀欲剪柳丝长。\n双六盘中休喝彩，分明触事恰相当。",
        "dynasty": "宋",
        "collection_info": null
    },
    {
        "title": "偈颂七十八首  其六六",
        "author": "释正觉",
        "content": "一尘具无量剎土，一念超无量劫数。\n一身现无量众生，一体合无量诸佛。",
        "dynasty": "宋",
        "collection_info": null
    },
    {
        "title": "偈颂七十八首  其六七",
        "author": "释正觉",
        "content": "吾家种草古今难，针鼻纔分度线端。\n混处相期君把手，到时不与汝同盘。\n却来大用纵横是，向去全功转侧看。\n底事要凭师印可，轮回生死不相干。",
        "dynasty": "宋",
        "collection_info": null
    },
    {
        "title": "偈颂七十八首  其六八",
        "author": "释正觉",
        "content": "寒岩异草，坐着成功。\n明月白云，步时分影。\n幽洞不拘关锁意，纵横那涉两头人。",
        "dynasty": "宋",
        "collection_info": null
    },
    {
        "title": "偈颂七十八首  其六九",
        "author": "释正觉",
        "content": "云无心而自闲，天无际而能宽。\n道无像而普应，神无虑而常安。\n随之也不见去弔，迎之也不见来端。\n一藏教祇成讚叹，三世佛止可傍观。\n烛晓堂虚，织妇转机梭路细。\n水明夜静，渔老拥蓑船月寒。",
        "dynasty": "宋",
        "collection_info": null
    },
    {
        "title": "偈颂七十八首  其七○",
        "author": "释正觉",
        "content": "芝麻压得油，秔米炊得饭，还我丛林饱参汉。\n衲僧履道贵平怀，何必临机争转换。\n活计自然，家风成现。\n顺水便风，归舟到岸。\n寒山拾得笑呵呵，此心分付知音辨。",
        "dynasty": "宋",
        "collection_info": null
    },
    {
        "title": "偈颂七十八首  其七一",
        "author": "释正觉",
        "content": "浪爪拏舟雪溅空，十年胸际着慈风。\n如今堂上时相见，分付饮茶谈笑中。",
        "dynasty": "宋",
        "collection_info": null
    },
    {
        "title": "偈颂七十八首  其七二",
        "author": "释正觉",
        "content": "髑髅前有本来灵，照彻毗卢顶𩕳平。\n玉马过关方半夜，木鸡唤月恰三更。\n寥寥迹绝全功转，历历光生借位明。\n却着弊衣垂化手，合同船子顺流行。",
        "dynasty": "宋",
        "collection_info": null
    },
    {
        "title": "偈颂七十八首  其七三",
        "author": "释正觉",
        "content": "一盘黑白互交罗，生杀其中细琢磨。\n樵人疑着当头着，不觉腰閒烂斧柯。",
        "dynasty": "宋",
        "collection_info": null
    },
    {
        "title": "偈颂七十八首  其七四",
        "author": "释正觉",
        "content": "生灭心尽是寂灭，露柱怀胎底时节。\n寂灭心起是生灭，石女生儿解言说。\n用时万象不盈余，休处一真无空缺。\n藤枯树倒笑呵呵，依旧清风与明月。",
        "dynasty": "宋",
        "collection_info": null
    },
    {
        "title": "偈颂七十八首  其七五",
        "author": "释正觉",
        "content": "不是男，不是女。\n不是神，不是鬼。\n不是佛，不是物。\n祇知白云无心，谁辨青山在目。\n夜明识取断蛇珠，潭寒退下苍龙骨。\n等闲掣断紫丝绦，天上人间收不得。\n收不得，底事从来没窠窟。",
        "dynasty": "宋",
        "collection_info": null
    },
    {
        "title": "偈颂七十八首  其七六",
        "author": "释正觉",
        "content": "赵州四门长开，不碍诸方往来。\n十字街头人大叫，平铺买卖没相猜。",
        "dynasty": "宋",
        "collection_info": null
    },
    {
        "title": "偈颂七十八首  其七七",
        "author": "释正觉",
        "content": "本源无风波，真界绝涯畛。\n木人步月归，转侧功勋尽。",
        "dynasty": "宋",
        "collection_info": null
    },
    {
        "title": "偈颂七十八首  其七八",
        "author": "释正觉",
        "content": "地水火风休假藉，一切不留还脱洒。\n家风廓落等虚空，田地虚明非昼夜。\n鸟道须知举足难，玄机不许丝头挂。\n同中有异异中同，彻底浑沦无缝罅。",
        "dynasty": "宋",
        "collection_info": null
    },
    {
        "title": "偈颂七十八首  其七九",
        "author": "释正觉",
        "content": "赵州道有，赵州道无。\n狗子佛性，天下分疏。\n面赤不如语直，心真莫怪言粗。\n七百甲子老禅伯，驴粪逢人换眼珠。",
        "dynasty": "宋",
        "collection_info": null
    },
    {
        "title": "偈颂七十八首  其八○",
        "author": "释正觉",
        "content": "一亘清虚衲子家，十方三世箇生涯。\n光明照夜触髅眼，消息含春枯木花。\n晓色依依云冉冉，天容淡淡月斜斜。\n母陀罗臂通身是，今日逢场便攃沙。",
        "dynasty": "宋",
        "collection_info": null
    },
    {
        "title": "颂古一百则  其一",
        "author": "释正觉",
        "content": "一段真风见也么，绵绵化母理机梭。\n织成古锦含春像，无奈东君漏洩何。",
        "dynasty": "宋",
        "collection_info": null
    },
    {
        "title": "颂古一百则  其二",
        "author": "释正觉",
        "content": "廓然无圣，来机径挺。\n得非犯鼻而挥斤，失不回头而堕甑。\n寥寥冷坐少林，默默全提正令。\n秋清月转霜轮，河淡斗垂夜柄。\n绳绳衣钵付儿孙，从此人天成药病。",
        "dynasty": "宋",
        "collection_info": null
    },
    {
        "title": "颂古一百则  其三",
        "author": "释正觉",
        "content": "云犀玩月璨含辉，木马游春骏不羁。\n眉底一双寒碧眼，看经那到透牛皮。\n明白心超旷劫，英雄力破重围。\n妙圆枢口转灵机，寒山忘却来时路，拾得相将携手归。",
        "dynasty": "宋",
        "collection_info": null
    },
    {
        "title": "颂古一百则  其四",
        "author": "释正觉",
        "content": "百草头上无边春，信手拈来用得亲。\n丈六金身功德聚，等闲携手入红尘。\n尘中能作主，化外自来宾。\n触处生涯随分足，未嫌伎俩不如人。",
        "dynasty": "宋",
        "collection_info": null
    },
    {
        "title": "颂古一百则  其五",
        "author": "释正觉",
        "content": "太平治业无像，野老家风至淳。\n只管村歌社饮，那知舜德尧仁。",
        "dynasty": "宋",
        "collection_info": null
    },
    {
        "title": "颂古一百则  其六",
        "author": "释正觉",
        "content": "药之作病，鉴乎前圣。\n病之作医，必也其谁。\n白头黑头兮克家之子，有句无句兮截流之机。\n堂堂坐断舌头路，应笑毗耶老古锥。",
        "dynasty": "宋",
        "collection_info": null
    },
    {
        "title": "颂古一百则  其七",
        "author": "释正觉",
        "content": "痴儿刻意止啼钱，良驷追风顾影鞭。\n云扫长空巢月鹤，寒清入骨不成眠。",
        "dynasty": "宋",
        "collection_info": null
    },
    {
        "title": "颂古一百则  其八",
        "author": "释正觉",
        "content": "一尺水，一丈波，五百生前不奈何。\n不落不昧商量也，依前撞入葛藤窠。\n阿呵呵，会也么。\n若是你洒洒落落，不妨我哆哆和和。\n神歌社舞自成曲，拍手其间唱哩啰。",
        "dynasty": "宋",
        "collection_info": null
    },
    {
        "title": "颂古一百则  其九",
        "author": "释正觉",
        "content": "两堂云水尽分拏，王老师能验正邪。\n利刀斩断具亡像，千古令人爱作家。\n此道未丧，知音可嘉。\n凿山透海兮唯尊大禹，炼石补天兮独贤女娲。\n赵州老，有生涯，草鞋头戴较些些。\n异中来也还明鉴，只箇真金不混沙。",
        "dynasty": "宋",
        "collection_info": null
    },
    {
        "title": "颂古一百则  其一○",
        "author": "释正觉",
        "content": "年老成精不谬传，赵州古佛嗣南泉。\n枯龟丧命因图象，良马追风累缠牵。\n勘破了老婆禅，说向人前不直钱。",
        "dynasty": "宋",
        "collection_info": null
    },
    {
        "title": "颂古一百则  其一一",
        "author": "释正觉",
        "content": "森罗万象许峥嵘，透脱无方碍眼睛。\n扫彼门庭谁有力，隐人胸次自成情。\n船横野渡涵秋碧，棹入芦花照雪明。\n串锦老渔怀就市，飘飘一叶浪头行。",
        "dynasty": "宋",
        "collection_info": null
    },
    {
        "title": "颂古一百则  其一二",
        "author": "释正觉",
        "content": "宗说般般尽强为，流传耳口便支离。\n种田博饭家常事，不是饱参人不知。\n参饱明知无所求，子房终不贵封侯。\n忘机归去同鱼鸟，濯足沧浪烟水秋。",
        "dynasty": "宋",
        "collection_info": null
    },
    {
        "title": "颂古一百则  其一三",
        "author": "释正觉",
        "content": "言衣半夜付卢能，搅搅黄梅七百僧。\n临际一枝正法眼，瞎驴灭却得人憎。\n心心相印，祖祖传灯。\n夷平海岳，变化鲲鹏。\n只箇名言难比拟，大都手段解翻腾。",
        "dynasty": "宋",
        "collection_info": null
    },
    {
        "title": "颂古一百则  其一四",
        "author": "释正觉",
        "content": "觌面来时作者知，可中石火电光迟。\n输机谋主有深意，欺敌兵家无远思。\n发必中，更谩谁。\n脑后见腮兮人难触犯，眉底着眼兮渠得便宜。",
        "dynasty": "宋",
        "collection_info": null
    },
    {
        "title": "颂古一百则  其一五",
        "author": "释正觉",
        "content": "老觉情多念子孙，而今惭愧起家门。\n是须记取南山语，镂骨铭肌共报恩。",
        "dynasty": "宋",
        "collection_info": null
    },
    {
        "title": "颂古一百则  其一六",
        "author": "释正觉",
        "content": "是与不是，好看桊。\n似抑似扬，难兄难弟。\n纵也彼既临时，夺也我何特地。\n金锡一振太孤标，绳床三绕闲游戏。\n丛林扰扰是非生，想像触髅前见鬼。",
        "dynasty": "宋",
        "collection_info": null
    },
    {
        "title": "颂古一百则  其一七",
        "author": "释正觉",
        "content": "秤头蝇坐便欹倾，万世权衡照不平。\n斤两锱铢见端的，终归输我定盘星。",
        "dynasty": "宋",
        "collection_info": null
    },
    {
        "title": "颂古一百则  其一八",
        "author": "释正觉",
        "content": "狗子佛性有，狗子佛性无，直鈎元求负命鱼。\n逐气寻香云水客，嘈嘈杂杂作分疏。\n平展演，大铺舒，莫怪侬家不慎初。\n指点瑕疵还夺璧，秦王不识蔺相如。",
        "dynasty": "宋",
        "collection_info": null
    },
    {
        "title": "颂古一百则  其一九",
        "author": "释正觉",
        "content": "不起一念须弥山，韶阳法施意非悭。\n肯来两手相分付，拟去千寻不可攀。\n沧海阔，白云闲，莫将毫髮着其间。\n假鸡声韵难谩我，未肯模胡放过关。",
        "dynasty": "宋",
        "collection_info": null
    },
    {
        "title": "颂古一百则  其二○",
        "author": "释正觉",
        "content": "而今参饱似当时，脱尽廉纤到不知。\n任短任长休剪缀，随高随下自平持。\n家门丰俭临时用，田地优游信步移。\n三十年前行脚事，分明辜负一双眉。",
        "dynasty": "宋",
        "collection_info": null
    },
    {
        "title": "颂古一百则  其二一",
        "author": "释正觉",
        "content": "借来聊尔了门头，得用随宜即便休。\n象骨岩前弄蛇手，儿时做处老知羞。",
        "dynasty": "宋",
        "collection_info": null
    },
    {
        "title": "颂古一百则  其二二",
        "author": "释正觉",
        "content": "挫来机，总权柄。\n事有必行之威，国有不犯之令。\n宾尚奉而主骄，君忌谏而臣佞。\n底意岩头问德山，一抬一搦看心行。",
        "dynasty": "宋",
        "collection_info": null
    },
    {
        "title": "颂古一百则  其二三",
        "author": "释正觉",
        "content": "淡中有味，妙超情谓。\n绵绵若存兮象先，兀兀如愚兮道贵。\n玉雕文以丧淳，珠在渊而自媚。\n十分爽气兮清磨暑秋，一片闲云兮远分天水。",
        "dynasty": "宋",
        "collection_info": null
    },
    {
        "title": "颂古一百则  其二四",
        "author": "释正觉",
        "content": "玄沙太刚，长庆少勇，南山鳖鼻死无用。\n风云际会头角生，果见韶阳下手弄。\n下手弄，激电光中看变动。\n在我也能遣能呼，于彼也有擒有纵。\n底事如今付阿谁，冷口伤人不知痛。",
        "dynasty": "宋",
        "collection_info": null
    },
    {
        "title": "颂古一百则  其二五",
        "author": "释正觉",
        "content": "扇子破，索犀牛，桊挛中字有来由。\n谁知桂毂千年魄，妙作通明一点秋。",
        "dynasty": "宋",
        "collection_info": null
    },
    {
        "title": "颂古一百则  其二六",
        "author": "释正觉",
        "content": "一倒一起，雪庭师子。\n慎于犯而怀仁，勇于为而见义。\n清光照眼似迷家，明白转身还堕位。\n衲僧家，了无寄，同死同生，何此何彼。\n暖信破梅兮春到寒枝，凉飚脱叶兮秋澄潦水。",
        "dynasty": "宋",
        "collection_info": null
    },
    {
        "title": "颂古一百则  其二七",
        "author": "释正觉",
        "content": "松直棘曲，鹤长凫短。\n羲皇世人，俱忘治乱。\n其安也潜鳞在渊，其逸也翔鸟脱绊。\n无何祖祢西来，裏许得失相半。\n蓬随风而转空，船截流而到岸。\n箇中灵利衲僧，看取清凉手段。",
        "dynasty": "宋",
        "collection_info": null
    },
    {
        "title": "颂古一百则  其二八",
        "author": "释正觉",
        "content": "壮志棱棱鬓未秋，男儿不愤不封侯。\n翻思清白传家客，洗耳溪头不饮牛。",
        "dynasty": "宋",
        "collection_info": null
    },
    {
        "title": "颂古一百则  其二九",
        "author": "释正觉",
        "content": "铁牛之机，印住印破。\n透出毗卢顶𩕳行，却来化佛舌头坐。\n风穴当衡，卢陂负堕。\n棒头喝下，电光石火。\n历历分明珠在盘，眨起眉毛还蹉过。",
        "dynasty": "宋",
        "collection_info": null
    },
    {
        "title": "颂古一百则  其三○",
        "author": "释正觉",
        "content": "坏不坏，随他去也。\n大千界句裏了无鈎锁机，脚头多被葛藤碍。\n会不会分明，底事丁宁杀。\n知心拈出勿商量，还我当行相买卖。",
        "dynasty": "宋",
        "collection_info": null
    },
    {
        "title": "颂古一百则  其三一",
        "author": "释正觉",
        "content": "一道神光，初不覆藏。\n超见缘也是而无是，出情量也当而无当。\n岩花之粉兮蜂房成蜜，野草之滋兮麝脐作香。\n随类三尺一丈六，明明触处露堂堂。",
        "dynasty": "宋",
        "collection_info": null
    },
    {
        "title": "颂古一百则  其三二",
        "author": "释正觉",
        "content": "无外而容，无碍而冲。\n门墙岸岸，关锁重重。\n酒常酣而卧客，饭虽饱而颓农。\n突出虚空兮凤抟妙翅，踏翻沧海兮雷送游龙。",
        "dynasty": "宋",
        "collection_info": null
    },
    {
        "title": "颂古一百则  其三三",
        "author": "释正觉",
        "content": "浪汲初昇，云雷相送，腾跃棱棱看大用。\n烧尾分明度禹门，华鳞未肯淹虀瓮。\n老成人，不惊众，惯临大敌初无恐。\n泛泛端如五两轻，堆堆何翅千钧重。\n高名四海復谁同，介立八风吹不动。",
        "dynasty": "宋",
        "collection_info": null
    },
    {
        "title": "颂古一百则  其三四",
        "author": "释正觉",
        "content": "皤然渭水起垂纶，何似首阳清饿人。\n只在一尘分变态，高名勋业两难泯。",
        "dynasty": "宋",
        "collection_info": null
    },
    {
        "title": "颂古一百则  其三五",
        "author": "释正觉",
        "content": "摇头摆尾赤梢鳞，彻底无依解转身。\n截断舌头饶有术，拽回鼻孔妙通神。\n夜明帘外兮风月如昼，枯木岩前兮花卉长春。\n无舌人，无舌人，正令全提一句亲。\n独步环中明了了，任从天下乐欣欣。",
        "dynasty": "宋",
        "collection_info": null
    },
    {
        "title": "颂古一百则  其三六",
        "author": "释正觉",
        "content": "日面月面，星流电卷。\n镜对像而无私，珠在盘而自转。\n君不见钳锤前百炼之金，刀尺下一机之绢。",
        "dynasty": "宋",
        "collection_info": null
    },
    {
        "title": "颂古一百则  其三七",
        "author": "释正觉",
        "content": "一唤回头识我不，依俙萝月又成鈎。\n千金之子纔流落，漠漠涂穷有许愁。",
        "dynasty": "宋",
        "collection_info": null
    },
    {
        "title": "颂古一百则  其三八",
        "author": "释正觉",
        "content": "迷悟相返，妙传而简。\n春拆百花兮一吹，力回九牛兮一挽。\n无奈泥沙拨不开，分明塞断甘泉眼。\n忽然突出肆横流，险。",
        "dynasty": "宋",
        "collection_info": null
    },
    {
        "title": "颂古一百则  其三九",
        "author": "释正觉",
        "content": "粥罢令教洗钵盂，豁然心地自相符。\n而今参饱丛林客，且道其间有悟无。",
        "dynasty": "宋",
        "collection_info": null
    },
    {
        "title": "颂古一百则  其四○",
        "author": "释正觉",
        "content": "絃筈相衔，网珠相对。\n发百中而箭箭不虚，摄众景而光光无碍。\n得言句之总，持住游戏之三昧。\n妙其间也宛转偏圆，必如是也纵横自在。",
        "dynasty": "宋",
        "collection_info": null
    },
    {
        "title": "颂古一百则  其四一",
        "author": "释正觉",
        "content": "饵云鈎月钓清津，年老心孤未得鳞。\n一曲离骚归去后，汨罗江上独醒人。",
        "dynasty": "宋",
        "collection_info": null
    },
    {
        "title": "颂古一百则  其四二",
        "author": "释正觉",
        "content": "鸟之行空，鱼之在水。\n江湖相忘，云天得志。\n拟心一丝，对面千里。\n知恩报恩，人间几几。",
        "dynasty": "宋",
        "collection_info": null
    },
    {
        "title": "颂古一百则  其四三",
        "author": "释正觉",
        "content": "斫断老葛藤，打破狐窠窟。\n豹披雾而变文，龙乘雷而换骨。\n咄，起灭纷纷是何物。",
        "dynasty": "宋",
        "collection_info": null
    },
    {
        "title": "颂古一百则  其四四",
        "author": "释正觉",
        "content": "丝纶降，号令分，寰中天子，塞外将军。\n不待雷惊出蛰，那知风遏行云。\n机底联绵兮，自有金针玉线。\n印前恢廓兮，元无鸟篆虫文。",
        "dynasty": "宋",
        "collection_info": null
    },
    {
        "title": "颂古一百则  其四五",
        "author": "释正觉",
        "content": "巍巍堂堂，磊磊落落。\n闹处刺头，稳处下脚。\n脚下线断我自由，鼻端泥尽君休斲。\n莫动着，千年故纸中合药。",
        "dynasty": "宋",
        "collection_info": null
    },
    {
        "title": "颂古一百则  其四六",
        "author": "释正觉",
        "content": "收把断襟喉，风磨云拭，水冷天秋。\n锦鳞莫谓无滋味，钓尽沧浪月一钩。",
        "dynasty": "宋",
        "collection_info": null
    },
    {
        "title": "颂古一百则  其四七",
        "author": "释正觉",
        "content": "岸眉横雪，河目含秋。\n海口鼓浪，航舌驾流。\n拨乱之手，太平之筹。\n老赵州，老赵州，搅搅丛林卒未休。\n徒费工夫也造车合辙，本无伎俩也塞壑填沟。",
        "dynasty": "宋",
        "collection_info": null
    },
    {
        "title": "颂古一百则  其四八",
        "author": "释正觉",
        "content": "曼殊问疾老毗耶，不二门开看作家。\n珉表粹中谁赏鉴，忘前失后莫咨嗟。\n区区抱璞兮楚庭膑士，璨璨报珠兮隋城断蛇。\n休点破，绝疵瑕，俗气浑无却较些。",
        "dynasty": "宋",
        "collection_info": null
    },
    {
        "title": "颂古一百则  其四九",
        "author": "释正觉",
        "content": "争解恁么道，五更鸡唱家林晓。\n争肯恁么道，千年鹤与云松老。\n宝鑑澄明验正偏，玉机转侧看兼到。\n门风大振兮规步绵绵，父子变通兮声光浩浩。",
        "dynasty": "宋",
        "collection_info": null
    },
    {
        "title": "颂古一百则  其五○",
        "author": "释正觉",
        "content": "切瑳琢磨，变态肴讹。\n葛陂化龙之杖，陶家居蛰之梭。\n同条生兮有数，同条死兮无多。\n末后句，只这是，风舟载月浮秋水。",
        "dynasty": "宋",
        "collection_info": null
    },
    {
        "title": "颂古一百则  其五一",
        "author": "释正觉",
        "content": "水不洗水，金不博金。\n昧毛色而得马，靡丝絃而乐琴。\n结绳画卦有许事，丧尽真淳盘古心。",
        "dynasty": "宋",
        "collection_info": null
    },
    {
        "title": "颂古一百则  其五二",
        "author": "释正觉",
        "content": "驴觑井，井觑驴。\n智容无外，浄涵有余。\n肘后谁分印，家中不蓄书。\n机丝不挂梭头事，文彩纵横意自殊。",
        "dynasty": "宋",
        "collection_info": null
    },
    {
        "title": "颂古一百则  其五三",
        "author": "释正觉",
        "content": "岐分丝染太唠唠，果缀花联败祖曹。\n妙握司南造化柄，水云器具在甄陶。\n屏割繁碎，剪除氄毛。\n星衡藻鑑，玉尺金刀。\n黄蘗老，察秋毫，坐断春风不放高。",
        "dynasty": "宋",
        "collection_info": null
    },
    {
        "title": "颂古一百则  其五四",
        "author": "释正觉",
        "content": "一窍虚通，八面玲珑。\n无象无私春入律，不留不碍月行空。\n清浄宝目功德臂，遍身何似通身是。\n现前手眼显全机，大用纵横何讳忌。",
        "dynasty": "宋",
        "collection_info": null
    },
    {
        "title": "颂古一百则  其五五",
        "author": "释正觉",
        "content": "末后句，会也无，德山父子太含胡。\n座中亦有江南客，莫向人前唱鹧鸪。",
        "dynasty": "宋",
        "collection_info": null
    },
    {
        "title": "颂古一百则  其五六",
        "author": "释正觉",
        "content": "抗力霜雪，平步云霄。\n下惠黜国，相如过桥。\n萧曹谋略能成汉，巢许身心欲避尧。\n宠辱若惊深自信，真情参迹混渔樵。",
        "dynasty": "宋",
        "collection_info": null
    },
    {
        "title": "颂古一百则  其五七",
        "author": "释正觉",
        "content": "不妨行细输先手，自觉心粗愧撞头。\n局破腰间斧柯烂，洗清凡骨共仙游。",
        "dynasty": "宋",
        "collection_info": null
    },
    {
        "title": "颂古一百则  其五八",
        "author": "释正觉",
        "content": "缀缀功过，胶胶因果。\n镜外狂奔演若多，杖头击着破竈堕。\n竈堕破，来相贺，却道从前辜负我。",
        "dynasty": "宋",
        "collection_info": null
    },
    {
        "title": "颂古一百则  其五九",
        "author": "释正觉",
        "content": "三老暗转舵，孤舟夜回头。\n芦花两岸雪，烟水一江秋。\n风力扶帆行不棹，笛声唤月下沧洲。",
        "dynasty": "宋",
        "collection_info": null
    },
    {
        "title": "颂古一百则  其六○",
        "author": "释正觉",
        "content": "百战成功老太平，优柔谁肯苦争衡。\n玉鞭金马闲终日，明月清风富一生。",
        "dynasty": "宋",
        "collection_info": null
    },
    {
        "title": "颂古一百则  其六一",
        "author": "释正觉",
        "content": "入手还将死马医，反魂香欲起君危。\n一朝拶出通身汗，方信侬家不惜眉。",
        "dynasty": "宋",
        "collection_info": null
    },
    {
        "title": "颂古一百则  其六二",
        "author": "释正觉",
        "content": "第二头分悟破迷，快须攃手舍筌蹄。\n功兮未尽成骈拇，智也难知觉噬脐。\n兔老冰盘秋露泣，乌寒玉树晓风凄。\n持来大仰辨真假，痕玷浑无贵白珪。",
        "dynasty": "宋",
        "collection_info": null
    },
    {
        "title": "颂古一百则  其六三",
        "author": "释正觉",
        "content": "芥城劫石妙穷初，活眼环中照廓虚。\n不许夜行投晓到，家音未肯付鸿鱼。",
        "dynasty": "宋",
        "collection_info": null
    },
    {
        "title": "颂古一百则  其六四",
        "author": "释正觉",
        "content": "离念见佛，破尘出经。\n现成家法，谁立门庭。\n月逐舟行江练浄，春随草上烧痕青。\n拨不拨，听丁宁，三径就荒归便得，旧时松菊尚芳馨。",
        "dynasty": "宋",
        "collection_info": null
    },
    {
        "title": "颂古一百则  其六五",
        "author": "释正觉",
        "content": "新妇骑驴阿家牵，体段风流得自然。\n堪笑效颦邻舍女，向人添丑不成妍。",
        "dynasty": "宋",
        "collection_info": null
    },
    {
        "title": "颂古一百则  其六六",
        "author": "释正觉",
        "content": "规圆矩方，用行舍藏。\n钝置栖芦之鸟，进退触藩之羊。\n吃人家饭，卧自家床。\n云腾致雨，露结为霜。\n玉线相投透针鼻，锦丝不断吐梭肠。\n石女机停兮夜色向午，木人路转兮月影移央。",
        "dynasty": "宋",
        "collection_info": null
    },
    {
        "title": "颂古一百则  其六七",
        "author": "释正觉",
        "content": "天盖地载，成团成块。\n周法界而无边，折邻虚而无内。\n及尽玄微，谁分向背。\n佛祖来偿口业债，问取南泉王老师，人人只吃一茎菜。",
        "dynasty": "宋",
        "collection_info": null
    },
    {
        "title": "颂古一百则  其六八",
        "author": "释正觉",
        "content": "拂牛剑气洗兵威，定乱归功更是谁。\n一旦氛埃清四海，垂衣皇化自无为。",
        "dynasty": "宋",
        "collection_info": null
    },
    {
        "title": "颂古一百则  其六九",
        "author": "释正觉",
        "content": "跛跛挈挈，㲯㲯毵毵。\n百不可取，一无所堪。\n默默自知田地稳，腾腾谁谓肚皮憨。\n普周法界浑成饭，鼻孔纍垂信饱参。",
        "dynasty": "宋",
        "collection_info": null
    },
    {
        "title": "颂古一百则  其七○",
        "author": "释正觉",
        "content": "豁落亡依，高闲不羁，家邦平贴到人稀。\n些些力量分阶级，荡荡身心绝是非。\n是非绝，介立大方无轨辙。",
        "dynasty": "宋",
        "collection_info": null
    },
    {
        "title": "颂古一百则  其七一",
        "author": "释正觉",
        "content": "作贼心，过人胆，历历纵横对机感。\n保福云门也垂鼻欺唇，翠岩长庆也修眉映眼。\n杜禅和，有何限，刚道意句一齐刬。\n埋没自己也饮气吞声，带累先宗也面墙檐版。",
        "dynasty": "宋",
        "collection_info": null
    },
    {
        "title": "颂古一百则  其七二",
        "author": "释正觉",
        "content": "冻眠雪屋岁摧颓，窈窕萝门夜不开。\n寒槁园林看变态，春风吹起律筒灰。",
        "dynasty": "宋",
        "collection_info": null
    },
    {
        "title": "颂古一百则  其七三",
        "author": "释正觉",
        "content": "清白门庭四绝邻，长年关扫不容尘。\n光明转处倾残月，爻象分时却建寅。\n新满孝，便逢春，醉步狂歌任堕巾。\n散髮夷犹谁管系，太平无事酒颠人。",
        "dynasty": "宋",
        "collection_info": null
    },
    {
        "title": "颂古一百则  其七四",
        "author": "释正觉",
        "content": "没踪迹，断消息。\n白云无根，清风何色。\n散干盖而非心，持坤舆而有力。\n洞千古之渊源，造万像之模则。\n剎尘道会也处处普贤，楼阁门开也头头弥勒。",
        "dynasty": "宋",
        "collection_info": null
    },
    {
        "title": "颂古一百则  其七五",
        "author": "释正觉",
        "content": "圆珠不穴，大璞不琢，道人所贵无棱角。\n拈却肯路根尘空，脱体无依活卓卓。",
        "dynasty": "宋",
        "collection_info": null
    },
    {
        "title": "颂古一百则  其七六",
        "author": "释正觉",
        "content": "佛祖髑髅穿一串，宫漏沈沈密传箭。\n人天机要发千钧，云阵辉辉急飞电。\n箇中人，看转变，遇贱则贵贵则贱。\n得珠罔象兮至道绵绵，游刃亡牛兮赤心片片。",
        "dynasty": "宋",
        "collection_info": null
    },
    {
        "title": "颂古一百则  其七七",
        "author": "释正觉",
        "content": "道环之虚靡盈，空印之字未形。\n妙运天轮地轴，密罗武纬文经。\n放开捏聚，独立周行。\n机发玄枢兮青天激电，眼含紫光兮白日见星。",
        "dynasty": "宋",
        "collection_info": null
    },
    {
        "title": "颂古一百则  其七八",
        "author": "释正觉",
        "content": "胡饼云超佛祖谈，句中无味若为参。\n衲僧一日如知饱，方见云门面不惭。",
        "dynasty": "宋",
        "collection_info": null
    },
    {
        "title": "颂古一百则  其七九",
        "author": "释正觉",
        "content": "玉人梦破一声鸡，转盼生涯色色齐。\n有信风雷催出蛰，无言桃李自成蹊。\n及时节，力耕犁，谁怕春畴没胫泥。",
        "dynasty": "宋",
        "collection_info": null
    },
    {
        "title": "颂古一百则  其八○",
        "author": "释正觉",
        "content": "蒲团禅版对龙牙，何事当机不作家。\n未意成褫明目下，恐将流落在天涯。\n虚空那挂剑，星汉却浮槎。\n不萌草解藏香象，无底篮能着活蛇。\n今日江湖何障碍，通方津渡有船车。",
        "dynasty": "宋",
        "collection_info": null
    },
    {
        "title": "颂古一百则  其八一",
        "author": "释正觉",
        "content": "夜壑藏舟，澄源着棹。\n龙鱼未知水为命，折筯不妨聊一搅。\n玄沙师，小塘老，函盖箭锋，探竿影草。\n潜缩也老龟巢莲，游戏也华鳞弄藻。",
        "dynasty": "宋",
        "collection_info": null
    },
    {
        "title": "颂古一百则  其八二",
        "author": "释正觉",
        "content": "出门跃马扫欃抢，万国烟尘自肃清。\n十二处亡闲影响，三千界放浄光明。",
        "dynasty": "宋",
        "collection_info": null
    },
    {
        "title": "颂古一百则  其八三",
        "author": "释正觉",
        "content": "妙药何曾过口，神医莫能投手。\n若存也渠本非无，至虚也渠本非有。\n不灭而生，不亡而寿。\n全超威音之前，独步劫空之后。\n成平也天盖地擎，运转也乌飞兔走。",
        "dynasty": "宋",
        "collection_info": null
    },
    {
        "title": "颂古一百则  其八四",
        "author": "释正觉",
        "content": "俱胝老子指头禅，三十年来用不残。\n信有道人方外术，了无俗物眼前看。\n所得甚简，施设弥宽，大千剎海饮毛端。\n鳞龙无限落谁手，珍重任公把钓竿。\n师復竖起一指云，看。",
        "dynasty": "宋",
        "collection_info": null
    },
    {
        "title": "颂古一百则  其八五",
        "author": "释正觉",
        "content": "孤迥迥，圆陀陀，眼力尽处高峩峩。\n月落潭空夜色重，云收山瘦秋容多。\n八封位正，五行气和，身先在裏见来么。\n南阳父子兮却似知有，西竺佛祖兮无如奈何。",
        "dynasty": "宋",
        "collection_info": null
    },
    {
        "title": "颂古一百则  其八六",
        "author": "释正觉",
        "content": "九包之雏，千里之驹。\n真风度籥，灵机发枢。\n劈面来时飞电急，迷云破处太阳孤。\n捋虎鬚，见也无，箇是雄雄大丈夫。",
        "dynasty": "宋",
        "collection_info": null
    },
    {
        "title": "颂古一百则  其八七",
        "author": "释正觉",
        "content": "藤枯树倒问沩山，大笑呵呵岂等闲。\n笑裏有刀窥得破，言思无路绝机关。",
        "dynasty": "宋",
        "collection_info": null
    },
    {
        "title": "颂古一百则  其八八",
        "author": "释正觉",
        "content": "沧海沥干，太虚充满。\n衲僧鼻孔长，古佛舌头短。\n珠丝度九曲，玉机纔一转。\n直下相逢谁识渠，始信斯人不合伴。",
        "dynasty": "宋",
        "collection_info": null
    },
    {
        "title": "颂古一百则  其八九",
        "author": "释正觉",
        "content": "草漫漫，门裏门外君自看。\n荆棘林中下脚易，夜明帘外转身难。\n看看，几何般。\n且随老木同寒瘠，将逐春风入烧瘢。",
        "dynasty": "宋",
        "collection_info": null
    },
    {
        "title": "颂古一百则  其九○",
        "author": "释正觉",
        "content": "梦中拥衲参耆旧，列圣森森坐其右。\n当仁不让犍穉鸣，说法无畏师子吼。\n心安如海，胆量如斗。\n鲛目泪流，蚌肠珠剖。\n谵语谁知洩我机，厖眉应笑扬家丑。\n离四句，绝百非，马师父子病休医。",
        "dynasty": "宋",
        "collection_info": null
    },
    {
        "title": "颂古一百则  其九一",
        "author": "释正觉",
        "content": "照彻离微造化根，纷纭出没见其门。\n游神劫外问何有，着眼身前知妙存。\n虎啸萧萧岩吹作，龙吟冉冉洞云昏。\n南泉点破时人梦，要识堂堂补处尊。",
        "dynasty": "宋",
        "collection_info": null
    },
    {
        "title": "颂古一百则  其九二",
        "author": "释正觉",
        "content": "收尽余怀厌事华，归来何所是生涯。\n烂柯樵子疑无路，挂树壶公妙有家。\n夜水金波浮桂影，秋风雪阵拥芦花。\n寒鱼着底不吞饵，兴尽清歌却转槎。",
        "dynasty": "宋",
        "collection_info": null
    },
    {
        "title": "颂古一百则  其九三",
        "author": "释正觉",
        "content": "别是非，明得丧。\n应之心，指诸掌。\n往来不往来，只者俱是藏。\n轮王赏之有功，黄帝得之罔象。\n转枢机，能伎俩，明眼衲僧无卤莽。",
        "dynasty": "宋",
        "collection_info": null
    },
    {
        "title": "颂古一百则  其九四",
        "author": "释正觉",
        "content": "卸却臭皮袋，拈转赤肉团。\n当头鼻孔正，直下髑髅干。\n老医不见从来癖，少子相看向近难。\n野水瘦时秋潦退，白云断处旧山寒。\n须剿绝，莫颟顸。\n转尽无功伊就位，孤标不与汝同盘。",
        "dynasty": "宋",
        "collection_info": null
    },
    {
        "title": "颂古一百则  其九五",
        "author": "释正觉",
        "content": "临际全机格调高，棒头有眼辨秋毫。\n扫除狐兔家风峻，变化鱼龙雷火烧。\n活人剑，杀人刀，倚天照雪利吹毛。\n一等令行滋味别，十分痛处是谁遭。",
        "dynasty": "宋",
        "collection_info": null
    },
    {
        "title": "颂古一百则  其九六",
        "author": "释正觉",
        "content": "石霜一宗，亲传九峰。\n香烟脱去，正脉难通。\n月巢鹤作千年梦，雪屋人迷一色功。\n坐断十方犹点额，密移一步看飞龙。",
        "dynasty": "宋",
        "collection_info": null
    },
    {
        "title": "颂古一百则  其九七",
        "author": "释正觉",
        "content": "君王底意语知音，天下倾诚葵藿心。\n掇出中原无价宝，不同赵璧与燕金。",
        "dynasty": "宋",
        "collection_info": null
    },
    {
        "title": "颂古一百则  其九八",
        "author": "释正觉",
        "content": "中原之宝呈兴化，一段光明难定价。\n帝业堪为万世师，金轮景耀四天下。",
        "dynasty": "宋",
        "collection_info": null
    },
    {
        "title": "颂古一百则  其九九",
        "author": "释正觉",
        "content": "不入世，未循缘，劫壶空处有家传。\n白苹风细秋江暮，古岸船归一带烟。",
        "dynasty": "宋",
        "collection_info": null
    },
    {
        "title": "颂古一百则  其一○○",
        "author": "释正觉",
        "content": "钵裏饭，桶裏水，开口见胆求知己。\n拟思便落二三机，对面忽成千万里。\n韶阳师，较些子。\n断金之义兮谁与相同，匪石之心兮独能如此。",
        "dynasty": "宋",
        "collection_info": null
    },
    {
        "title": "颂古一百则  其一○一",
        "author": "释正觉",
        "content": "见有不有，翻手覆手。\n琅琊山裏人，不落瞿昙后。",
        "dynasty": "宋",
        "collection_info": null
    },
    {
        "title": "偈颂二百零五首  其一",
        "author": "释正觉",
        "content": "阴极而阳生，力穷而位转。\n苍龙退骨而骧，玄豹披雾而变。\n要将三世佛髑髅，穿作数珠子一穿。\n莫道明头暗头，真箇日面月面。\n直饶你斗满秤平，也输我卖贵买贱。\n槃裏明珠，不拨自转。",
        "dynasty": "宋",
        "collection_info": null
    },
    {
        "title": "偈颂二百零五首  其二",
        "author": "释正觉",
        "content": "妙存湛湛不为无，真照灵灵不为有。\n更向其间退步看，白云断处青山瘦。",
        "dynasty": "宋",
        "collection_info": null
    },
    {
        "title": "偈颂二百零五首  其三",
        "author": "释正觉",
        "content": "恁么去底错，恁么去底亲。\n错时错到底，亲时亲见真。\n相识满天下，知心能几人。",
        "dynasty": "宋",
        "collection_info": null
    },
    {
        "title": "偈颂二百零五首  其四",
        "author": "释正觉",
        "content": "生也死也，不道不道。\n只知憨狗怒逐块，谁见死蛇惊出草。\n着眼家林裏许看，不萌枝上春阳早。",
        "dynasty": "宋",
        "collection_info": null
    },
    {
        "title": "偈颂二百零五首  其五",
        "author": "释正觉",
        "content": "来来去去山中人，识得青山便是身。\n青山是身身是我，更于何处着根尘。",
        "dynasty": "宋",
        "collection_info": null
    },
    {
        "title": "偈颂二百零五首  其六",
        "author": "释正觉",
        "content": "溶溶曳曳山上云，潺潺湲湲山下水。\n试问其间云水人，更于何处求诸己。",
        "dynasty": "宋",
        "collection_info": null
    },
    {
        "title": "偈颂二百零五首  其七",
        "author": "释正觉",
        "content": "吸尽西江向汝道，马师不肯落荒草。\n三千剎海一成秋，明月珊瑚冷相照。",
        "dynasty": "宋",
        "collection_info": null
    },
    {
        "title": "偈颂二百零五首  其八",
        "author": "释正觉",
        "content": "孤筇长作水云游，底事而今放下休。\n一点破幽明历历，十分合体冷湫湫。\n暗中须透金针穴，转处还藏玉线头。\n劫外家风兹日辨，渠侬真与我侬俦。",
        "dynasty": "宋",
        "collection_info": null
    },
    {
        "title": "偈颂二百零五首  其九",
        "author": "释正觉",
        "content": "劫前机，肘后印，用而无痕，空而不尽。\n是谁造作大千，出自虚明方寸。\n你侬欲去泥瘢，匠石不悭斤运。",
        "dynasty": "宋",
        "collection_info": null
    },
    {
        "title": "偈颂二百零五首  其一○",
        "author": "释正觉",
        "content": "五月五日天中节，百草头上看生杀。\n甘草黄连自苦甜，人参附子分寒热。\n熏莸难昧双垂爪，滋味那瞒初偃月。\n圆明了知心念閒，摩诃迦叶能分别。",
        "dynasty": "宋",
        "collection_info": null
    },
    {
        "title": "偈颂二百零五首  其一一",
        "author": "释正觉",
        "content": "你也住，我也住，十方三世一时捏。\n聚月醉云酣离水犀，转身触倒珊瑚树。",
        "dynasty": "宋",
        "collection_info": null
    },
    {
        "title": "偈颂二百零五首  其一二",
        "author": "释正觉",
        "content": "万里西来坐少林，灯灯相续至如今。\n泥牛鬬裏同归海，玉线联时妙契鍼。\n未坠绵绵吾祖绪，不忘切切老婆心。\n风前一弄无弦曲，会有丛林人赏音。",
        "dynasty": "宋",
        "collection_info": null
    },
    {
        "title": "偈颂二百零五首  其一三",
        "author": "释正觉",
        "content": "菩提无树镜非台，虚浄光明不受埃。\n照处易分雪裏粉，转时难辨墨中煤。\n鸟归无影树头宿，华在不萌枝上开。\n际会风云底时节，寒梭出蛰一声雷。",
        "dynasty": "宋",
        "collection_info": null
    },
    {
        "title": "偈颂二百零五首  其一四",
        "author": "释正觉",
        "content": "开炉岁岁是今朝，暖气潜通称我曹。\n可惜丹霞烧木佛，翻令院主堕眉毛。",
        "dynasty": "宋",
        "collection_info": null
    },
    {
        "title": "偈颂二百零五首  其一五",
        "author": "释正觉",
        "content": "蛇钻不入，鸟飞不度，我道人人在裏许。\n三更明月下西山，一阵清霜脱寒树。",
        "dynasty": "宋",
        "collection_info": null
    },
    {
        "title": "偈颂二百零五首  其一六",
        "author": "释正觉",
        "content": "阿那是祖，位崇家谱。\n二仪之根，万象之母。\n建化门未要转机，实际地如何进步。\n青山一线路相通，月落寒猿啼断处。",
        "dynasty": "宋",
        "collection_info": null
    },
    {
        "title": "偈颂二百零五首  其一七",
        "author": "释正觉",
        "content": "肉团无主，空劫有家。\n清白十分活计，丕平一段生涯。\n月户风高兮云凝古路，星河浪静兮夜泛灵槎。\n唯心成万法，化佛现千华。\n快须拽鼻回香象，切忌当头触死蛇。",
        "dynasty": "宋",
        "collection_info": null
    },
    {
        "title": "偈颂二百零五首  其一八",
        "author": "释正觉",
        "content": "劫火炎炎是事灰，劫空空处有灵台。\n更无妍丑成痕垢，妍丑俱从箇裏来。",
        "dynasty": "宋",
        "collection_info": null
    },
    {
        "title": "偈颂二百零五首  其一九",
        "author": "释正觉",
        "content": "夤缘心，和合相，傀儡棚头呈伎俩。\n打破画屏归去来，家山田地还清旷。\n扫断情尘，沥干识浪。\n虚明游践兮风月一壶，梦冷转身兮雪云万丈。",
        "dynasty": "宋",
        "collection_info": null
    },
    {
        "title": "偈颂二百零五首  其二○",
        "author": "释正觉",
        "content": "舌头一脔肉，口唇两片皮。\n其间无固必，分外莫猜疑。\n赵州古佛，云门圣师，历历机头不挂丝。\n自然桃李成蹊去，那是春风作意吹。",
        "dynasty": "宋",
        "collection_info": null
    },
    {
        "title": "偈颂二百零五首  其二一",
        "author": "释正觉",
        "content": "深明无底，灵异无根。\n案山行尽，不见有家。\n识浪沥干，不见有己。\n石女掣开金锁钥，木人拨动玉轮机。\n方信道从佛口生，法化生得佛法分。",
        "dynasty": "宋",
        "collection_info": null
    },
    {
        "title": "偈颂二百零五首  其二二",
        "author": "释正觉",
        "content": "柳线垂金莺语滑，华棚张锦蝶飞忙。\n见闻裏许通消息，谁得先生点铁方。",
        "dynasty": "宋",
        "collection_info": null
    },
    {
        "title": "偈颂二百零五首  其二三",
        "author": "释正觉",
        "content": "露，超宗越祖。\n人言渠爇返魂香，我道伊挝涂毒皷。\n苦苦，更若咬文嚼字，规行矩步。\n上唱下随，前瞻后顾。\n张三裹帽新有钱，富汉不是恁么做。",
        "dynasty": "宋",
        "collection_info": null
    },
    {
        "title": "偈颂二百零五首  其二四",
        "author": "释正觉",
        "content": "巢知风，穴知雨。\n不用安排，自成规矩。\n历历靡缘，閒閒何偶。\n乐哉林鸟渊鱼，一笑相忘尔汝。",
        "dynasty": "宋",
        "collection_info": null
    },
    {
        "title": "偈颂二百零五首  其二五",
        "author": "释正觉",
        "content": "衲僧舌头真箇自由，浑仑裏许没锥鈎。\n轮扁斲工不授子，庖丁游刃无全牛。",
        "dynasty": "宋",
        "collection_info": null
    },
    {
        "title": "偈颂二百零五首  其二六",
        "author": "释正觉",
        "content": "身非尘聚，卓卓妙存。\n心非情缘，冥冥独尊。\n其体也出诸障碍，其用也得大自在。\n无去无来，非显非晦。\n应色应声，亡对亡待。\n馒头胡饼观世音，还我当行家卖买。",
        "dynasty": "宋",
        "collection_info": null
    },
    {
        "title": "偈颂二百零五首  其二七",
        "author": "释正觉",
        "content": "华鸟不来空过春，牛头山上懒慵人。\n自心浄故元无作，放下许多閒苦辛。",
        "dynasty": "宋",
        "collection_info": null
    },
    {
        "title": "偈颂二百零五首  其二八",
        "author": "释正觉",
        "content": "眼裏拈却翳，空中那有华。\n路不拾遗君子事，民无侵扰太平家。",
        "dynasty": "宋",
        "collection_info": null
    },
    {
        "title": "偈颂二百零五首  其二九",
        "author": "释正觉",
        "content": "檐头雨滴声，问你要惺惺。\n直下成己事，途中作主盟。\n剎剎见佛，尘尘出经。\n擘开华岳连天色，放出黄河到海声。",
        "dynasty": "宋",
        "collection_info": null
    },
    {
        "title": "偈颂二百零五首  其三○",
        "author": "释正觉",
        "content": "只箇家风，八面玲珑。\n斗柄横而河淡，梦鹤起而巢空。\n功中退步就位，位裏移身借功。\n灵灵了了处同中有异，湛湛澄澄处异中有同。\n随宜也机轮宛转，妙应也关捩虚通。\n佛子住此地，即是佛受用。\n经行及坐卧，常在于其中。",
        "dynasty": "宋",
        "collection_info": null
    },
    {
        "title": "偈颂二百零五首  其三一",
        "author": "释正觉",
        "content": "玉麒麟，铁昆仑。\n金绳在渠手，归步月黄昏。",
        "dynasty": "宋",
        "collection_info": null
    },
    {
        "title": "偈颂二百零五首  其三二",
        "author": "释正觉",
        "content": "九重尊贵位中人，灿灿星图拱北辰。\n活计四时调玉烛，家风万世运金轮。\n区分群象布淳化，囊括二仪怀至仁。\n算数不能穷寿量，南山苍翠镇长春。",
        "dynasty": "宋",
        "collection_info": null
    },
    {
        "title": "偈颂二百零五首  其三三",
        "author": "释正觉",
        "content": "人平不语，水平不流。\n风定华犹落，鸟啼山更幽。\n只么天真无少剩，莫于裏许着丝头。",
        "dynasty": "宋",
        "collection_info": null
    },
    {
        "title": "偈颂二百零五首  其三四",
        "author": "释正觉",
        "content": "不居功，不合伴，脱体其间过一遍。\n梦觉船浮明月波，眼寒雪拥芦华岸。",
        "dynasty": "宋",
        "collection_info": null
    },
    {
        "title": "偈颂二百零五首  其三五",
        "author": "释正觉",
        "content": "祖华五叶发灵根，端的知恩解报恩。\n大仰未忘东寺会，玄沙相继雪峯存。\n机梭传处难通路，针芥投时有妙门。\n鼻孔放光出气快，当年一斲尽泥痕。",
        "dynasty": "宋",
        "collection_info": null
    },
    {
        "title": "偈颂二百零五首  其三六",
        "author": "释正觉",
        "content": "一月雨，半夏凉，蒲团禅板坐相当。\n泥牛踏破澄潭月，光影芒芒夜未央。",
        "dynasty": "宋",
        "collection_info": null
    },
    {
        "title": "偈颂二百零五首  其三七",
        "author": "释正觉",
        "content": "黄河九曲，七斤布衫。\n胡马嘶北，越鸟巢南。\n衲僧恰到真常处，语不欺人面不惭。",
        "dynasty": "宋",
        "collection_info": null
    },
    {
        "title": "偈颂二百零五首  其三八",
        "author": "释正觉",
        "content": "直到劫空明自己，有无不堕超生死。\n夜船载月钓沧浪，清白传家只如此。",
        "dynasty": "宋",
        "collection_info": null
    },
    {
        "title": "偈颂二百零五首  其三九",
        "author": "释正觉",
        "content": "大众退后，妙超窠臼。\n不用安排，何须饤饾。\n动絃别曲孰知音，舒肠沥胆渠开口。\n丛林切莫乱商量，三世诸佛不知有。",
        "dynasty": "宋",
        "collection_info": null
    },
    {
        "title": "偈颂二百零五首  其四○",
        "author": "释正觉",
        "content": "主中之主天中天，家势金轮万代传。\n退步不居尊贵位，借功却作诞生缘。\n廓虚印上无瑕垢，明白机头有转旋。\n劫数不能知寿量，湛存象外自绵绵。",
        "dynasty": "宋",
        "collection_info": null
    },
    {
        "title": "偈颂二百零五首  其四一",
        "author": "释正觉",
        "content": "爱结成身，想澄成界，从此漂流生死海。\n照彻灵源湛不浑，方知幻泡同无碍。\n六门气秋，四大缘坏，了了一真常自在。\n明月混融兮雪芦眼迷，清风相送兮夜船归快。",
        "dynasty": "宋",
        "collection_info": null
    },
    {
        "title": "偈颂二百零五首  其四二",
        "author": "释正觉",
        "content": "藏山于泽，藏舟于壑。\n一真不可藏，怕尔满寥廓。\n传家清白有风规，圆陀陀地无棱角。",
        "dynasty": "宋",
        "collection_info": null
    },
    {
        "title": "偈颂二百零五首  其四三",
        "author": "释正觉",
        "content": "朔风拂旦吹秋过，时节薄寒宜就火。\n拱默威音世外游，放闲枯木堂中坐。\n尘劫空时却有家，道环虚处元无我。\n灵灵不昧寂而知，衣钵少林分付可。",
        "dynasty": "宋",
        "collection_info": null
    },
    {
        "title": "偈颂二百零五首  其四四",
        "author": "释正觉",
        "content": "青山不用白云朝，白云不用青山管。\n云常在山山在云，青山自闲云自缓。",
        "dynasty": "宋",
        "collection_info": null
    },
    {
        "title": "偈颂二百零五首  其四五",
        "author": "释正觉",
        "content": "去时还復似来时，明月芦华夜不迷。\n转棹又归何处去，秋光目断水天低。",
        "dynasty": "宋",
        "collection_info": null
    },
    {
        "title": "偈颂二百零五首  其四六",
        "author": "释正觉",
        "content": "去也五年，分疏不下，一句元无缝罅。\n只知推过商量，谁信分明酬价。\n玲珑底相知，莽卤底相讶。\n宁可与晓事人相骂，不可共不晓事人说话。",
        "dynasty": "宋",
        "collection_info": null
    },
    {
        "title": "偈颂二百零五首  其四七",
        "author": "释正觉",
        "content": "忒团圞，不相瞒。\n冬不寒，腊下看。",
        "dynasty": "宋",
        "collection_info": null
    },
    {
        "title": "偈颂二百零五首  其四八",
        "author": "释正觉",
        "content": "一阵清霜，千峯寒色，裏许是谁看转侧。\n家风克绍绍非功，抚背忽惊儿脱白。",
        "dynasty": "宋",
        "collection_info": null
    },
    {
        "title": "偈颂二百零五首  其四九",
        "author": "释正觉",
        "content": "不习禅，不论义，铺箇破席日裏睡。\n想料上方兜率天，也无如此日炙背。",
        "dynasty": "宋",
        "collection_info": null
    },
    {
        "title": "偈颂二百零五首  其五○",
        "author": "释正觉",
        "content": "唯只一真心，三缘坐断谁昇沉。\n遂成十法界，六道轮迴自障碍。\n不见一法即如来，方得名为观自在。\n见怪不怪，其怪自坏。\n灵从何来，圣亦何在。\n拄杖敲时竈堕摧，一片虚明绝中外。",
        "dynasty": "宋",
        "collection_info": null
    },
    {
        "title": "偈颂二百零五首  其五一",
        "author": "释正觉",
        "content": "凛凛将军令已行，八荒四海要澄清。\n提来剑气干牛斗，洗荡氛埃见太平。",
        "dynasty": "宋",
        "collection_info": null
    },
    {
        "title": "偈颂二百零五首  其五二",
        "author": "释正觉",
        "content": "春雨洗园林，春风动帘箔。\n百城人已归，弹指开楼阁。\n入门俱是佛家风，帝网光明相映夺。",
        "dynasty": "宋",
        "collection_info": null
    },
    {
        "title": "偈颂二百零五首  其五三",
        "author": "释正觉",
        "content": "三十六物一时空，空空空处自光通。\n转侧末山不露顶，非男女相主人翁。\n主人翁，借伴能来用莫穷。\n百草头上俱胝老，尘尘剎剎是家风。",
        "dynasty": "宋",
        "collection_info": null
    },
    {
        "title": "偈颂二百零五首  其五四",
        "author": "释正觉",
        "content": "拽石般土，打鼓作舞。\n意不立玄，机不停午。\n踏破草鞋赤脚行，见成底事休回互。\n不回互，大龙不受玄沙瞒，前面斑斑元是虎。",
        "dynasty": "宋",
        "collection_info": null
    },
    {
        "title": "偈颂二百零五首  其五五",
        "author": "释正觉",
        "content": "心心相印，叶叶联芳，自己光明不覆藏。\n剎剎尘尘如是说，广长舌相解敷扬。",
        "dynasty": "宋",
        "collection_info": null
    },
    {
        "title": "偈颂二百零五首  其五六",
        "author": "释正觉",
        "content": "钓尽沧波月一鈎，月低烟树夜维舟。\n寒鸡抖擞呼天晓，笑对春风百草柔。\n中外夷犹，纵横自由。\n志公不是閒和尚，刀尺相将拄杖头。",
        "dynasty": "宋",
        "collection_info": null
    },
    {
        "title": "偈颂二百零五首  其五七",
        "author": "释正觉",
        "content": "无事题取一首，我侬不落他人后。\n略略绰绰思大口，醇醇酽酽白家酒。\n醉中犹道未沾唇，被人问着还打手。\n不打手，三年一闰，冬后数九。",
        "dynasty": "宋",
        "collection_info": null
    },
    {
        "title": "偈颂二百零五首  其五八",
        "author": "释正觉",
        "content": "小雪纤纤洗霁色，新春冉冉入烧痕。\n三千界现非佗物，百亿分身有妙门。\n白云儿是青山用，青山父是白云根。\n寄语白云数迴首，青山免见瘦棱棱。",
        "dynasty": "宋",
        "collection_info": null
    },
    {
        "title": "偈颂二百零五首  其五九",
        "author": "释正觉",
        "content": "一雨一晴，盖载生成。\n桃华濯锦而丽，杨柳弄风而轻。\n决决野泉发响，关关林鸟和鸣。\n历历见闻中得妙，更嫌何处不分明。",
        "dynasty": "宋",
        "collection_info": null
    },
    {
        "title": "偈颂二百零五首  其六○",
        "author": "释正觉",
        "content": "云开青山横屋头，雨住流水涨门底。\n南无家家观世音，迴避不及鼻相抵。\n非唯鼻相抵，亦乃同见同闻，同齅同舐，同身同意，同得同智。\n果满菩提圆，华开世界起。",
        "dynasty": "宋",
        "collection_info": null
    },
    {
        "title": "偈颂二百零五首  其六一",
        "author": "释正觉",
        "content": "灵云却解见桃华，老眼如今冷淡些。\n拈却面前案山子，柱门路直不横斜。",
        "dynasty": "宋",
        "collection_info": null
    },
    {
        "title": "偈颂二百零五首  其六二",
        "author": "释正觉",
        "content": "乳粥当年得善生，心开成道见明星。\n而今各各恁么去，犹较瞿昙半月程。",
        "dynasty": "宋",
        "collection_info": null
    },
    {
        "title": "偈颂二百零五首  其六三",
        "author": "释正觉",
        "content": "人平不语，水平不流。\n嘉州大象，陜府铁牛。\n莫怪扶桑最先照，大都家住海门洲。",
        "dynasty": "宋",
        "collection_info": null
    },
    {
        "title": "偈颂二百零五首  其六四",
        "author": "释正觉",
        "content": "风不鸣条，雨不破块，会不会兮还信采。\n廓廓落落兮大方无外，跛跛挈挈兮大功不宰，稳稳密密兮心安如海。",
        "dynasty": "宋",
        "collection_info": null
    },
    {
        "title": "偈颂二百零五首  其六五",
        "author": "释正觉",
        "content": "功勋密处转身难，转后家风又觉宽。\n黯黯旧山青落眼，涣然霜雪洗蓑寒。",
        "dynasty": "宋",
        "collection_info": null
    },
    {
        "title": "偈颂二百零五首  其六六",
        "author": "释正觉",
        "content": "空劫威音前，别有一壶天。\n御楼观射猎，不是刈茅田。",
        "dynasty": "宋",
        "collection_info": null
    },
    {
        "title": "偈颂二百零五首  其六七",
        "author": "释正觉",
        "content": "生灭去来，本如来藏。\n清浄妙明，虚融通畅。\n六门我绝，攀缘三界。\n渠无身相，无生路上。\n底人识取，万迴和尚。\n持钵归。",
        "dynasty": "宋",
        "collection_info": null
    },
    {
        "title": "偈颂二百零五首  其六八",
        "author": "释正觉",
        "content": "不可得一，不可得异，我如是也彼如是。\n两茎眉现燄光身，百草头扬祖师意。\n归云谁使就青山，落华自得随流水。",
        "dynasty": "宋",
        "collection_info": null
    },
    {
        "title": "偈颂二百零五首  其六九",
        "author": "释正觉",
        "content": "密密住其中，灵然空不空。\n一牛纔饮水，五马不嘶风。\n位裏亡消息，机头有变通。\n三千大千事，弹指入圆融。",
        "dynasty": "宋",
        "collection_info": null
    },
    {
        "title": "偈颂二百零五首  其七○",
        "author": "释正觉",
        "content": "三界唯心，唯心三界，一切法空观自在。\n处处光明处处身，者回泡幻同无碍。\n吐云如山，吞川如海，了无毛髮居其外。\n万象森罗尽我家，只箇虚空肚皮大。",
        "dynasty": "宋",
        "collection_info": null
    },
    {
        "title": "偈颂二百零五首  其七一",
        "author": "释正觉",
        "content": "佛身光明了无垢，性水清浄常不浑。\n降生沐浴吉祥事，要以大开功德门。\n哆哆和和增口业，胶胶缀缀添尘结。\n大家浄洗佛浑身，彻底洞然明皎洁。\n长时诸佛洗我身，今日众僧洗我佛。",
        "dynasty": "宋",
        "collection_info": null
    },
    {
        "title": "偈颂二百零五首  其七二",
        "author": "释正觉",
        "content": "时行即行卓然何倚，时止即止廓尔独灵。\n历万变而不我求功，住一如而不我藏用。",
        "dynasty": "宋",
        "collection_info": null
    },
    {
        "title": "偈颂二百零五首  其七三",
        "author": "释正觉",
        "content": "渊默之津，皓然之色。\n混处功齐，细看转侧。\n昆仑脱手黄金绳，鼻孔纍垂收不得。",
        "dynasty": "宋",
        "collection_info": null
    },
    {
        "title": "偈颂二百零五首  其七四",
        "author": "释正觉",
        "content": "长者长法身，短者短法身。\n虚空已是色，大地却非尘。\n觑得破阿那律祖，放得稳舜若多神。\n飘飘闲戏白鸥水，栩栩梦游蝴蝶春。\n拶头拶面推来也，眼裏无筋一世贫。",
        "dynasty": "宋",
        "collection_info": null
    },
    {
        "title": "偈颂二百零五首  其七五",
        "author": "释正觉",
        "content": "不可得而有，不可得而无。\n寂寂十方坐断，寥寥一境清虚。\n妍丑那能瞒浄镜，青黄莫我染明珠。\n剎海不能关锁月，夜来流影在珊瑚。",
        "dynasty": "宋",
        "collection_info": null
    },
    {
        "title": "偈颂二百零五首  其七六",
        "author": "释正觉",
        "content": "渠非老朽，不礼不受。\n威音世前，毗卢顶后。\n把定壶中白日长，触着匣内青蛇吼。\n良医叮嘱病人，服药不如忌口。",
        "dynasty": "宋",
        "collection_info": null
    },
    {
        "title": "偈颂二百零五首  其七七",
        "author": "释正觉",
        "content": "不是心，不是物。\n非天非人，非僧非俗。\n南北东西莫我寻，长短方圆莫我测。\n牛饮星河，兔眠月窟，彻底灵明破昏塞。\n末山超拔兮顶相不形，铁磨变通兮舌头无骨。",
        "dynasty": "宋",
        "collection_info": null
    },
    {
        "title": "偈颂二百零五首  其七八",
        "author": "释正觉",
        "content": "吾家日日选场开，及第心空有大才。\n莫把桂枝零碎折，为佗和月抱将来。",
        "dynasty": "宋",
        "collection_info": null
    },
    {
        "title": "偈颂二百零五首  其七九",
        "author": "释正觉",
        "content": "十方大地是我一箇身便能禁足，十方众生是我一箇汉方解护生。\n禁足也步步不妄行，护生也心心不妄动。",
        "dynasty": "宋",
        "collection_info": null
    },
    {
        "title": "偈颂二百零五首  其八○",
        "author": "释正觉",
        "content": "十方法侣共安居，云月身心照处虚。\n转侧芦汀飞鹤鹭，亡机林壑混樵渔。\n瘢痕若尽光无际，丝糁纔萌念有余。\n廊下相逢休放喝，且容兴化撒珍珠。",
        "dynasty": "宋",
        "collection_info": null
    },
    {
        "title": "偈颂二百零五首  其八一",
        "author": "释正觉",
        "content": "踏破草鞋赤脚走，拄杖头上挑日月。\n智门真得祖家风，放出云门广长舌。\n大智如愚，大功若拙，用尽工夫参不彻。\n莫于平地上增堆，休向虚空裏钉橛。",
        "dynasty": "宋",
        "collection_info": null
    },
    {
        "title": "偈颂二百零五首  其八二",
        "author": "释正觉",
        "content": "途中久客忆家山，一线蹊通入翠寒。\n望处霁云收素练，跨门残月堕金盘。\n十虚俱殒眼方阔，三世齐吞肚觉宽。\n变化鲲鹏底时节，霄程九万看风抟。",
        "dynasty": "宋",
        "collection_info": null
    },
    {
        "title": "偈颂二百零五首  其八三",
        "author": "释正觉",
        "content": "正昼热，深夜凉，冰壶谁復到中央。\n身心直许摩云月，脾肺都将洗雪霜。\n莫守一色处，莫坐万年床。\n玉人转侧机梭动，细辨裏头偏正方。",
        "dynasty": "宋",
        "collection_info": null
    },
    {
        "title": "偈颂二百零五首  其八四",
        "author": "释正觉",
        "content": "身裏出门，门裏出身。\n白云能作客，明月解随人。",
        "dynasty": "宋",
        "collection_info": null
    },
    {
        "title": "偈颂二百零五首  其八五",
        "author": "释正觉",
        "content": "一句超然，良马影鞭。\n道出语默，理合方圆。\n运斤之妙，宾主可怜。\n斲轮之伎，父子不传。\n莫将爻象兮相求龟殻，纔落是非兮底事驴年。",
        "dynasty": "宋",
        "collection_info": null
    },
    {
        "title": "偈颂二百零五首  其八六",
        "author": "释正觉",
        "content": "鑑像谷神，云心月影。\n閒閒不宰于功，历历无私于应。\n莫问正偏，谁论动静。\n自方自圆，谁欠谁剩。\n能来异类中行，常处那伽大定。\n云水丛林自恣人，果如是也须相庆。",
        "dynasty": "宋",
        "collection_info": null
    },
    {
        "title": "偈颂二百零五首  其八七",
        "author": "释正觉",
        "content": "父母所生眼，悉见三千界，拈却案山谁我碍。\n直饶全象无全牛，未免依前还碍塞。\n衲僧家，真庆快。\n物我虚空，混成一块。\n更于何处着根尘，祇箇堂堂观自在。",
        "dynasty": "宋",
        "collection_info": null
    },
    {
        "title": "偈颂二百零五首  其八八",
        "author": "释正觉",
        "content": "不展事，不投机。\n不徇缘，不答话。\n箇是出格，辙脱窠臼。\n平生肝胆向人倾，相识犹如不相识。",
        "dynasty": "宋",
        "collection_info": null
    },
    {
        "title": "偈颂二百零五首  其八九",
        "author": "释正觉",
        "content": "雨从何来，不离问处。\n森罗大千，出乎方寸。\n照中之虚，静中之动，衲僧分上常相共。\n寒露濡松夜气清，皋禽惊起月巢梦。\n举刘端公问云居：雨从何来？居云：从端公问处来。",
        "dynasty": "宋",
        "collection_info": null
    },
    {
        "title": "偈颂二百零五首  其九○",
        "author": "释正觉",
        "content": "主中主，须辨取。\n动犯威严，细看规矩。\n贵不可得其名，寿不可穷其数。\n四溟潮落露仙山，万里云开廓天宇。",
        "dynasty": "宋",
        "collection_info": null
    },
    {
        "title": "偈颂二百零五首  其九一",
        "author": "释正觉",
        "content": "苏秦尝佩六国印，许由还厌一瓢风。\n了无佗相能通变，可笑僧繇画志公。",
        "dynasty": "宋",
        "collection_info": null
    },
    {
        "title": "偈颂二百零五首  其九二",
        "author": "释正觉",
        "content": "灵机未动，道环先入。\n极理也妙得穷通，顺事也聊分借借。\n无象无私，何固何必。\n娟娟印水之月魂，冉冉在华之春律。\n巍巍堂堂兮炜炜煌煌，三千大千兮周行独立。",
        "dynasty": "宋",
        "collection_info": null
    },
    {
        "title": "偈颂二百零五首  其九三",
        "author": "释正觉",
        "content": "几许欢心几许愁，好看野老两眉头。\n家风平贴清如镜，水瘦山空一样秋。\n手段通变，身心自由，不怕风涛雪拥舟。\n海上三山颓一掣，六鳌连落上金鈎。\n华岳连天秀，黄河辊底流。",
        "dynasty": "宋",
        "collection_info": null
    },
    {
        "title": "偈颂二百零五首  其九四",
        "author": "释正觉",
        "content": "大而无外，小而无内。\n合虚空而无欠无余，混万象而成团成块。\n不出不在，不失不坏。\n我不与物争，物不为我碍。\n路逢达道人，不将语默对。\n三千界裏放光明，双六盘中休喝彩。",
        "dynasty": "宋",
        "collection_info": null
    },
    {
        "title": "偈颂二百零五首  其九五",
        "author": "释正觉",
        "content": "裏头看，勿暑寒，直下沧溟沥得干。\n我道巨鳌能俯拾，笑君沙际弄钓竿。",
        "dynasty": "宋",
        "collection_info": null
    },
    {
        "title": "偈颂二百零五首  其九六",
        "author": "释正觉",
        "content": "云门老子能施设，胡饼佛祖俱超越。\n哆哆和和两片皮，狤狤獠獠三寸舌。\n不是特地展家风，也非投机应时节。\n生铁铸成无孔锤，忒团圞兮难下楔。",
        "dynasty": "宋",
        "collection_info": null
    },
    {
        "title": "偈颂二百零五首  其九七",
        "author": "释正觉",
        "content": "皓然雪月浄无埃，一色功中更放开。\n唤起牧童蓑底梦，白牛鼻孔拽教回。",
        "dynasty": "宋",
        "collection_info": null
    },
    {
        "title": "偈颂二百零五首  其九八",
        "author": "释正觉",
        "content": "阴阳爻象此为宗，杀活机头看变通。\n玉女退身功后位，木人引步异中同。\n一尘不受能虚廓，万像无遗却混融。\n借得因缘成现用，玲珑八面尽家风。",
        "dynasty": "宋",
        "collection_info": null
    },
    {
        "title": "偈颂二百零五首  其九九",
        "author": "释正觉",
        "content": "饮干巨海，推倒须弥，廓大灵通更是谁。\n馨香秀林栴檀枝，哮吼出屈师子儿。\n三千界现一弹指，八万门开双用眉。\n知不知，为不为。\n道满十处兮心超亿劫，影流万象兮气分二仪。",
        "dynasty": "宋",
        "collection_info": null
    },
    {
        "title": "偈颂二百零五首  其一○○",
        "author": "释正觉",
        "content": "宿雨洗去山面尘，东君料理山家春。\n浩劫壶中勿新岁，枯木岩前有古人。\n寒暑不到以法界为处，齿髮不老以虚空为身。\n坐间默有相传意，川上干无逝去津。",
        "dynasty": "宋",
        "collection_info": null
    },
    {
        "title": "偈颂二百零五首  其一○一",
        "author": "释正觉",
        "content": "生灭夤缘不着人，一年纔尽又逢春。\n森罗借得为他用，法界浑仑是我身。\n不受杂毒，自然纯真。\n拈却千差亡彼此，打成一片没根尘。",
        "dynasty": "宋",
        "collection_info": null
    },
    {
        "title": "偈颂二百零五首  其一○二",
        "author": "释正觉",
        "content": "非男女之相，出有无之量。\n透万机之前，超三界之上。\n穷而通，简而当。\n松含月兮夜寒，溪带雨而春涨。",
        "dynasty": "宋",
        "collection_info": null
    },
    {
        "title": "偈颂二百零五首  其一○三",
        "author": "释正觉",
        "content": "管籥真风暗度韶，春恩如许在芳条。\n志公不是闲和尚，拄杖头边有剪刀。",
        "dynasty": "宋",
        "collection_info": null
    },
    {
        "title": "偈颂二百零五首  其一○四",
        "author": "释正觉",
        "content": "莺弄歌喉华弄妍，如许春事在门前。\n道冲而用亡机者，买尽风流不着钱。",
        "dynasty": "宋",
        "collection_info": null
    },
    {
        "title": "偈颂二百零五首  其一○五",
        "author": "释正觉",
        "content": "寿等南山，位崇北斗。\n机运象先，体同道久。\n明逾日月兮普及幽深，德合干坤兮廓无前后。",
        "dynasty": "宋",
        "collection_info": null
    },
    {
        "title": "偈颂二百零五首  其一○六",
        "author": "释正觉",
        "content": "清彻性空水，圆明浄智身。\n箇中不洗体，直下了无尘。\n有成佛，有降神。\n有彼岸，有迷津。\n哆哆和和此其始，胶胶缀缀此其因。\n底时节，释迦文，恶水蓦头浇莫嗔。\n何须念彼观音力，自然还着于本人。",
        "dynasty": "宋",
        "collection_info": null
    },
    {
        "title": "偈颂二百零五首  其一○七",
        "author": "释正觉",
        "content": "不起一念，向道须弥。\n舌头一脔肉，口唇两边皮。\n云门得用妙如许，不落是非知不知。",
        "dynasty": "宋",
        "collection_info": null
    },
    {
        "title": "偈颂二百零五首  其一○八",
        "author": "释正觉",
        "content": "萧然一念未萌初，露柱怀胎辨得无。\n风扫余云月未上，霁虚廓浄绝方隅。",
        "dynasty": "宋",
        "collection_info": null
    },
    {
        "title": "偈颂二百零五首  其一○九",
        "author": "释正觉",
        "content": "岭头功德眼，倦足等闲垂。\n红炉一点雪，直下廓亡依。",
        "dynasty": "宋",
        "collection_info": null
    },
    {
        "title": "偈颂二百零五首  其一一○",
        "author": "释正觉",
        "content": "百草头上平生事，闹市门前百亿身。\n及尽如许闲影响，体明空劫那边人。\n那边人，何所有，白云断处青山秀。\n绝他缘，唯自守，结夏须教醭生口。\n有说便是野干鸣，无说自然师子吼。",
        "dynasty": "宋",
        "collection_info": null
    },
    {
        "title": "偈颂二百零五首  其一一一",
        "author": "释正觉",
        "content": "凡圣通同共一家，寂光田地看生涯。\n而今选佛心空去，自有丘园开觉华。",
        "dynasty": "宋",
        "collection_info": null
    },
    {
        "title": "偈颂二百零五首  其一一二",
        "author": "释正觉",
        "content": "三千世界出弹指，百亿庄严集化身。\n寿域无疆同道久，河沙劫数一成春。",
        "dynasty": "宋",
        "collection_info": null
    },
    {
        "title": "偈颂二百零五首  其一一三",
        "author": "释正觉",
        "content": "世尊无说说，迦叶不闻闻。\n默默到时良自庆，家山元在白云根。",
        "dynasty": "宋",
        "collection_info": null
    },
    {
        "title": "偈颂二百零五首  其一一四",
        "author": "释正觉",
        "content": "归根得旨，叶落知秋。\n拈得鼻孔，失却舌头。\n照彻三世佛之顶𩕳，把定历代祖之襟喉。\n玉井涵碧，冰壶断流。\n诸法空寂为之座，是须坐处不停囚。",
        "dynasty": "宋",
        "collection_info": null
    },
    {
        "title": "偈颂二百零五首  其一一五",
        "author": "释正觉",
        "content": "当处出生，当处灭尽。\n三世如来，相授此印。\n石人放意卧烟寒，玉女摇头看晓信。",
        "dynasty": "宋",
        "collection_info": null
    },
    {
        "title": "偈颂二百零五首  其一一六",
        "author": "释正觉",
        "content": "雪峯之子，德山之孙，葛藤牵转难穷根。\n截断众流见源底，相应函盖同干坤。\n长长短短无节奏，绵绵密密忒鹘仑。\n随波逐浪恁么去，上船便到家前门。",
        "dynasty": "宋",
        "collection_info": null
    },
    {
        "title": "偈颂二百零五首  其一一七",
        "author": "释正觉",
        "content": "端公问处来，径直勿迂回。\n善财处处逢弥勒，弹指作声楼阁开。",
        "dynasty": "宋",
        "collection_info": null
    },
    {
        "title": "偈颂二百零五首  其一一八",
        "author": "释正觉",
        "content": "冰鑑浄，玉壶寒。\n一亘清处抬脚易，十分明白转身难。\n混身转却舌头短，转却浑身鼻孔宽。",
        "dynasty": "宋",
        "collection_info": null
    },
    {
        "title": "偈颂二百零五首  其一一九",
        "author": "释正觉",
        "content": "一人之父，百王之师。\n道机有余兮，动若四时。\n寿域无疆兮，量同二仪。\n大功不宰，至化无为。\n妙兮虽喻，智也不知。\n权挂垢衣云是佛，却装珍御復名谁。",
        "dynasty": "宋",
        "collection_info": null
    },
    {
        "title": "偈颂二百零五首  其一二○",
        "author": "释正觉",
        "content": "耳应声而无响，眼有照而亡缘，旷劫清规裏许圆。\n生死死生不到处，云磨秋色水连天。",
        "dynasty": "宋",
        "collection_info": null
    },
    {
        "title": "偈颂二百零五首  其一二一",
        "author": "释正觉",
        "content": "寒林濡露，明月濯波。\n时节恁么，衲僧如何。\n廓一念不见有自，极十方不见有它。\n遍界通身无背面，莫教丝绪落机梭。",
        "dynasty": "宋",
        "collection_info": null
    },
    {
        "title": "偈颂二百零五首  其一二二",
        "author": "释正觉",
        "content": "十月朔，风雨肇寒天意作。\n丛席地炉今日开，免烧木佛无斟酌。\n丹霞将错就错，院主眉鬚堕落。\n如聋如盲大家翁，搅扰杀你不要恶。",
        "dynasty": "宋",
        "collection_info": null
    },
    {
        "title": "偈颂二百零五首  其一二三",
        "author": "释正觉",
        "content": "深深处，细细行。\n隐隐时，密密觑。\n若能恁么彻根彻，源旁参回互宛转。\n虚玄不触尊贵机，横梭度针露线穿。",
        "dynasty": "宋",
        "collection_info": null
    },
    {
        "title": "偈颂二百零五首  其一二四",
        "author": "释正觉",
        "content": "一日不作，一日不食，歇者无心穫者力。\n分明只箇是家风，会得种田博饭吃。",
        "dynasty": "宋",
        "collection_info": null
    },
    {
        "title": "偈颂二百零五首  其一二五",
        "author": "释正觉",
        "content": "唯心唯识，平出平入。\n金刀之齐，玉尺之直。\n你唤甚么作三界，真箇不曾遗颗粒。",
        "dynasty": "宋",
        "collection_info": null
    },
    {
        "title": "偈颂二百零五首  其一二六",
        "author": "释正觉",
        "content": "王老师，足意气，是是非非荡情谓。\n倚天照雪烂光芒，扫尽搀抢千万里。",
        "dynasty": "宋",
        "collection_info": null
    },
    {
        "title": "偈颂二百零五首  其一二七",
        "author": "释正觉",
        "content": "一枝秀出栴檀林，想见馨香慰众心。\n不负老兄开凿力，当风子和鹤鸣阴。",
        "dynasty": "宋",
        "collection_info": null
    },
    {
        "title": "偈颂二百零五首  其一二八",
        "author": "释正觉",
        "content": "影略门前倒剎竿，箇中消息授传难。\n玲珑侍者能相委，盘走明珠珠走盘。",
        "dynasty": "宋",
        "collection_info": null
    },
    {
        "title": "偈颂二百零五首  其一二九",
        "author": "释正觉",
        "content": "功勋消，阶级尽。\n尊贵不知名，威严莫得近。\n子退步而就父，臣转身以合君。\n机转玉轮侧，妙叶正当风。",
        "dynasty": "宋",
        "collection_info": null
    },
    {
        "title": "偈颂二百零五首  其一三○",
        "author": "释正觉",
        "content": "湛湛不昏，绵绵若存。\n三世佛护持为之顶相，历代祖传受为之命根。\n苍头祖父寒居位，白髮儿孙夜过门。",
        "dynasty": "宋",
        "collection_info": null
    },
    {
        "title": "偈颂二百零五首  其一三一",
        "author": "释正觉",
        "content": "道契如如，非有非无。\n静也神之在谷，应也像之在珠。\n了无所住，照不失虚，无影杖子两人扶。\n清华临于至鑑，深密守于元枢，机轮文彩妙穷初。\n霁色廓澄兮秋怀月满，秀棱重迭兮云卷山癯。",
        "dynasty": "宋",
        "collection_info": null
    },
    {
        "title": "偈颂二百零五首  其一三二",
        "author": "释正觉",
        "content": "不即不离，非取非舍。\n自东自西，谁上谁下。\n委曲也顺俗亡功，蓦直也应真不借。\n珠中有火君须信，休向天边问太阳。",
        "dynasty": "宋",
        "collection_info": null
    },
    {
        "title": "偈颂二百零五首  其一三三",
        "author": "释正觉",
        "content": "只者一缝大小，饱丛林汉分晓。\n点头言语，丁宁摆手。\n舌头狤獠不狤獠，人人脚下长安道。",
        "dynasty": "宋",
        "collection_info": null
    },
    {
        "title": "偈颂二百零五首  其一三四",
        "author": "释正觉",
        "content": "不问维摩经，看底甚么经，大千卷出破尘情。\n水中盐味，色裏胶青，机前有路妙难名。\n纔形言像迢然去，又是泥团换眼睛。",
        "dynasty": "宋",
        "collection_info": null
    },
    {
        "title": "偈颂二百零五首  其一三五",
        "author": "释正觉",
        "content": "一阳生，万物潜萌。\n隐隐有像，寥寥未形。\n蚌肠含妙藴，犀角晕通星。\n密密用，细细行，本智虚融与理冥。\n露地白牛肥腻饱，拥蓑人驾雪山耕。",
        "dynasty": "宋",
        "collection_info": null
    },
    {
        "title": "偈颂二百零五首  其一三六",
        "author": "释正觉",
        "content": "今朝腊月二十五，衲僧一曲和云门。\n谁将节奏乱孔窍，不到瘢痕伤斧斤。\n舌无骨，眼有筋，方见韶阳老子能。\n拍拍元来浑是令，哩鸣啰了逻鸣棱。",
        "dynasty": "宋",
        "collection_info": null
    },
    {
        "title": "偈颂二百零五首  其一三七",
        "author": "释正觉",
        "content": "吃茶去，吃茶去，明明指人无异语。\n家风平展没机关，谁道赵州谩院主。\n苦苦苦，往往邯郸学唐步。\n恰恰长安道上行，分明有眼如天瞽。",
        "dynasty": "宋",
        "collection_info": null
    },
    {
        "title": "偈颂二百零五首  其一三八",
        "author": "释正觉",
        "content": "岁朝坐禅，万事自然。\n心心绝待，佛佛现前。\n清白十分江上雪，谢郎满意钓渔船。",
        "dynasty": "宋",
        "collection_info": null
    },
    {
        "title": "偈颂二百零五首  其一三九",
        "author": "释正觉",
        "content": "明月芦华四望连，转身人上合同船。\n借功自有旁参事，历历机头看正偏。",
        "dynasty": "宋",
        "collection_info": null
    },
    {
        "title": "偈颂二百零五首  其一四○",
        "author": "释正觉",
        "content": "浄不涉缘，照不对物。\n用无去来之相，混无彼我之心。\n稳稳密密，玲玲珑珑。\n宛转虚玄事不彰，明暗只在影中圆。",
        "dynasty": "宋",
        "collection_info": null
    },
    {
        "title": "偈颂二百零五首  其一四一",
        "author": "释正觉",
        "content": "云无心成何处雨，蜜有味是谁家华。\n一钵上方分得饭，归来香气满毗耶。",
        "dynasty": "宋",
        "collection_info": null
    },
    {
        "title": "偈颂二百零五首  其一四二",
        "author": "释正觉",
        "content": "轻烟羃羃衲僧家，节物迎春气象华。\n流水落华无限意，游山消息付长沙。",
        "dynasty": "宋",
        "collection_info": null
    },
    {
        "title": "偈颂二百零五首  其一四三",
        "author": "释正觉",
        "content": "世梦短，劫壶宽，底人退步裏头看。\n豹变文而雾重，龙不卧而潭寒。\n欲使人人双眼冷，要须先沥髑髅干。",
        "dynasty": "宋",
        "collection_info": null
    },
    {
        "title": "偈颂二百零五首  其一四四",
        "author": "释正觉",
        "content": "桃华浪裏振修鳞，一跃龙门看化身。\n谛了十方三世事，无始的的自家春。",
        "dynasty": "宋",
        "collection_info": null
    },
    {
        "title": "偈颂二百零五首  其一四五",
        "author": "释正觉",
        "content": "吸尽西江向汝道，马师家风不草草。\n截流一棹破烟寒，天水同秋清渺渺。",
        "dynasty": "宋",
        "collection_info": null
    },
    {
        "title": "偈颂二百零五首  其一四六",
        "author": "释正觉",
        "content": "白云之宾青山伴，位裏借功看互换。\n无底合盘转手擎，穿心碗子通身饭。",
        "dynasty": "宋",
        "collection_info": null
    },
    {
        "title": "偈颂二百零五首  其一四七",
        "author": "释正觉",
        "content": "春云堆絮，春雨散丝，华开笑口柳申眉。\n翻紫燕，嚼黄鹂，声色丛中有路歧。\n家风鼻孔相摩触，不独观音大士知。",
        "dynasty": "宋",
        "collection_info": null
    },
    {
        "title": "偈颂二百零五首  其一四八",
        "author": "释正觉",
        "content": "差之毫釐，失之千里。\n会也打草惊蛇，不会也烧钱引鬼。\n荒田不拣老俱胝，只今信手拈来底。",
        "dynasty": "宋",
        "collection_info": null
    },
    {
        "title": "偈颂二百零五首  其一四九",
        "author": "释正觉",
        "content": "主中宾，宾中主，相合回头看裏许。\n明月团团夜正央，昆仑抱出珊瑚树。",
        "dynasty": "宋",
        "collection_info": null
    },
    {
        "title": "偈颂二百零五首  其一五○",
        "author": "释正觉",
        "content": "水不洗水，金不博金。\n眼不见眼，心不用心。\n不堕根境识，那涉去来今。\n迷裏忽然逢达磨，何曾特地作丛林。",
        "dynasty": "宋",
        "collection_info": null
    },
    {
        "title": "偈颂二百零五首  其一五一",
        "author": "释正觉",
        "content": "我住汝亦住，我行汝亦行。\n结制顺诸佛，禁足护众生。\n金锁无鬚两头动，灵犀有晕中间明。\n泥牛入海恰半夜，木鸡唤月看五更。\n云倚山是父子，眼约眉为兄弟。\n三世同参或一段合宗家之事，大千等量破微尘出自己之经。\n琼林寸寸宝，旃檀片片馨。\n物物头头有平出底多许，心心法法无外来底一星。\n抹抹挞挞憨皮袋，跛跛挈挈常不轻。\n无是无非长默默，非凡非圣独惺惺。\n蒲团坐倚无他事，永日寥寥谢太平。",
        "dynasty": "宋",
        "collection_info": null
    },
    {
        "title": "偈颂二百零五首  其一五二",
        "author": "释正觉",
        "content": "笊篱木杓，钱贯井索。\n受用见成，家风廓落。\n生涯放得信缘看，佛法更于何处着。\n不用安排只么从，自然心地常安乐。",
        "dynasty": "宋",
        "collection_info": null
    },
    {
        "title": "偈颂二百零五首  其一五三",
        "author": "释正觉",
        "content": "默默相投时节，灯灯不断光明。\n其间着脚浑无地，望尽玉壶连底清。",
        "dynasty": "宋",
        "collection_info": null
    },
    {
        "title": "偈颂二百零五首  其一五四",
        "author": "释正觉",
        "content": "句裏明宗则易，宗中辨的则难。\n也须是到箇时节，始得色转不见身。\n功亡不知位。\n绝怜大匠一斲泥，不犯祖师三尺鼻。\n儿孙去后阿谁共守清贫，臣庶退时独自难称尊贵。",
        "dynasty": "宋",
        "collection_info": null
    },
    {
        "title": "偈颂二百零五首  其一五五",
        "author": "释正觉",
        "content": "寻常撞搕，当面讳却。\n可怜傅大师，处处失楼阁。",
        "dynasty": "宋",
        "collection_info": null
    },
    {
        "title": "偈颂二百零五首  其一五六",
        "author": "释正觉",
        "content": "来问此经低声，大千卷自尘中出，三世佛从口裏生。\n天得一以清，地得一以宁，空无依兮谷不盈。\n摩诃般若波罗密，落日渔樵歌太平。",
        "dynasty": "宋",
        "collection_info": null
    },
    {
        "title": "偈颂二百零五首  其一五七",
        "author": "释正觉",
        "content": "尘尘三昧，彼彼不外。\n千峯向岳，百川赴海。\n更无一法不如来，只箇堂堂观自在。",
        "dynasty": "宋",
        "collection_info": null
    },
    {
        "title": "偈颂二百零五首  其一五八",
        "author": "释正觉",
        "content": "百城游遍，遍诣文殊。\n不见其身，唯摩其顶。\n老眼就看青嶂骨，败鞋行到白云根。",
        "dynasty": "宋",
        "collection_info": null
    },
    {
        "title": "偈颂二百零五首  其一五九",
        "author": "释正觉",
        "content": "地藏栽田博饭，南泉买鎌割禾。\n六祖负舂明历历，金牛棒钵笑呵呵。\n古人得恁饱参煞，尔辈莫嫌辛苦多。",
        "dynasty": "宋",
        "collection_info": null
    },
    {
        "title": "偈颂二百零五首  其一六○",
        "author": "释正觉",
        "content": "难难难是遣情难，情尽圆明一颗寒。\n大法眼，不相谩。\n面前不破案山碍，直下无津识浪干。",
        "dynasty": "宋",
        "collection_info": null
    },
    {
        "title": "偈颂二百零五首  其一六一",
        "author": "释正觉",
        "content": "木有火伤身，人有火伤神。\n木无火不生，人无火不成。\n地水风火，亦復如是。\n四大普周同法界，各各普周无障碍。\n只者普周无碍时，自然无坏无不坏。",
        "dynasty": "宋",
        "collection_info": null
    },
    {
        "title": "偈颂二百零五首  其一六二",
        "author": "释正觉",
        "content": "只者便是，非像非镜。\n谁主谁宾，何偏何正。\n缝罅莫我欺无孔之槌，锱铢莫我定无星之秤。\n聊将柱杖搅沧溟，令彼鱼龙知水为命。",
        "dynasty": "宋",
        "collection_info": null
    },
    {
        "title": "偈颂二百零五首  其一六三",
        "author": "释正觉",
        "content": "须知风动心摇树，果见云生性起尘。\n雨霖霖兮日杲杲，点头弥勒解分身。",
        "dynasty": "宋",
        "collection_info": null
    },
    {
        "title": "偈颂二百零五首  其一六四",
        "author": "释正觉",
        "content": "玉壶着脚四围宽，妙处其中转侧看。\n顾鑑功忘鼻孔直，津流识尽髑髅干。\n夜横河汉白，霜洗斗牛寒。",
        "dynasty": "宋",
        "collection_info": null
    },
    {
        "title": "偈颂二百零五首  其一六五",
        "author": "释正觉",
        "content": "休去歇去，绝言绝虑。\n廓无所依，妙无所住。\n转历历之机，运绵绵之步。\n神游方外灵台，道契环中虚处。\n藏身白云云外家，着脚青山山下路。\n宛转穷通，旁参回互。\n十成收得返魂香，一等来挝荼毒鼓。\n肯触气于死蛇，要捋鬚于猛虎。\n却借其功，不谋而遇。\n枯木龙吟而起云，南山豹变□披雾。\n律入春筒，影流晓户。\n百亿仪分，三千体露。\n大经掇出于微尘，古佛相交于露柱。\n历代诸祖只箇生涯，一切众生同时灭度。\n大用石火迟，全机电光遽。\n哆哆和和也问若剪答如裁，轰轰磕磕也喝如雷棒如雨。\n洞山佛对三斤麻，赵州衫重七斤布。\n道火不我烧唇，道水不我濡袴。\n无是无非，何规何矩。\n柱杖子裏许将来，钵袋子那时分付。",
        "dynasty": "宋",
        "collection_info": null
    },
    {
        "title": "偈颂二百零五首  其一六六",
        "author": "释正觉",
        "content": "无对无待，有兼有带。\n历历物机，空空眼界。\n绵绵相柱兮箭锋，恰恰相应兮函盖。\n巨海饮毛，妙峯纳芥。\n彼不见其有余，我方知其无外。\n普明照世约同参，补怛落伽观自在。",
        "dynasty": "宋",
        "collection_info": null
    },
    {
        "title": "偈颂二百零五首  其一六七",
        "author": "释正觉",
        "content": "静沉沉，明荡荡，雪满十方，云迷四向。\n一色影裏是谁坐着功勋，百尺竿头阿你变通伎俩。\n恁么时须辨几微，恁么处须明的当。\n趁不去露地白牛，透得过流河香象。\n彻见其源，如指诸掌。\n恁么尽去也无法可传，恁么却来也有人相亮。",
        "dynasty": "宋",
        "collection_info": null
    },
    {
        "title": "偈颂二百零五首  其一六八",
        "author": "释正觉",
        "content": "三世诸佛不知有，忉忉怛怛扬家丑。\n狸奴白牯却知有，跛跛挈挈能自守。\n弄鳖鼻兮忆南山，透法身兮藏北斗。\n风飘白雪岭头梅，春捻金丝堤上柳。\n天童也要不沾唇，三盏清源白家酒。",
        "dynasty": "宋",
        "collection_info": null
    },
    {
        "title": "偈颂二百零五首  其一六九",
        "author": "释正觉",
        "content": "你也恁么住，我也恁么住，作业相似贫相聚。\n十方无壁，四面无门。\n遮丑无衣，御寒无絮。\n直下不居功，箇中看转处。\n采华蜂集萌不枝，卧月鸟栖无影树。",
        "dynasty": "宋",
        "collection_info": null
    },
    {
        "title": "偈颂二百零五首  其一七○",
        "author": "释正觉",
        "content": "三寸舌，两片唇，无始时来赚杀人。\n解弄不教圭角露，阿谁参见跛云门。",
        "dynasty": "宋",
        "collection_info": null
    },
    {
        "title": "偈颂二百零五首  其一七一",
        "author": "释正觉",
        "content": "老大丛林快说禅，不将禅拄口皮边。\n谷深山远空无像，何处人呼应不圆。",
        "dynasty": "宋",
        "collection_info": null
    },
    {
        "title": "偈颂二百零五首  其一七二",
        "author": "释正觉",
        "content": "一头白髮几回春，方信闲身似痴人。\n直下放教平稳去，更将何法作根尘。\n法无根尘，心无向背。\n心无向背，道合自然。\n道合自然也，日日好日，年年好年。\n东君刀尺裁华木，付与过头杖子禅。",
        "dynasty": "宋",
        "collection_info": null
    },
    {
        "title": "偈颂二百零五首  其一七三",
        "author": "释正觉",
        "content": "三界无法，何处求心。\n风生虎啸，雾起龙吟。\n泥中有刺，绵裏有针。\n华鸟隔墙相唤甚，十分春事到家林。",
        "dynasty": "宋",
        "collection_info": null
    },
    {
        "title": "偈颂二百零五首  其一七四",
        "author": "释正觉",
        "content": "不堕前后，独超古今。\n唤回千岁梦，飞出九皋禽。\n无栖泊，勿猜斟，只箇虚空等样心。\n直下一槌光迸散，斩新弹子出炉金。",
        "dynasty": "宋",
        "collection_info": null
    },
    {
        "title": "偈颂二百零五首  其一七五",
        "author": "释正觉",
        "content": "山谷之响，水监之像。\n白云之心，太虚之量。\n应机也乍卷乍舒，据令也全收全放。\n三千世界你夤缘，百亿分身君伎俩。\n风行空，船驾浪，施受通同无住相。\n一言相送知不知，千僧在你钵盂上。",
        "dynasty": "宋",
        "collection_info": null
    },
    {
        "title": "偈颂二百零五首  其一七六",
        "author": "释正觉",
        "content": "家法简严，非二非三。\n月来明湛水，云退露寒岩。\n真机自得妙处，谁参不是文殊。\n白槌后也应，千古屈瞿昙。",
        "dynasty": "宋",
        "collection_info": null
    },
    {
        "title": "偈颂二百零五首  其一七七",
        "author": "释正觉",
        "content": "清浄性空水，光明法界身。\n依俙辨白处，便是诞生人。\n不洗体，不洗尘，妙触宣明悟水因。\n借问当年向去事，如何今日却来亲。\n二千年前此时候，指天指地师子吼。\n云门居乱思太平，打杀不妨将餧狗。\n指东话西，将无作有。\n恶水泼君君莫嗔，而今看你如何受。",
        "dynasty": "宋",
        "collection_info": null
    },
    {
        "title": "偈颂二百零五首  其一七八",
        "author": "释正觉",
        "content": "吃粥了，洗钵去，法尔圆成正规矩。\n可怜叶氏怕真龙，却怪谢郎欺猛虎。\n本常路，真实语，这僧且问如何悟。\n从来鼻孔大头垂，不用安排兮自着处所。",
        "dynasty": "宋",
        "collection_info": null
    },
    {
        "title": "偈颂二百零五首  其一七九",
        "author": "释正觉",
        "content": "泥泥水水一年农，收拾将来碓下舂。\n炊软香分千钵饭，肚皮参饱放颓慵。",
        "dynasty": "宋",
        "collection_info": null
    },
    {
        "title": "偈颂二百零五首  其一八○",
        "author": "释正觉",
        "content": "一色是须转，大功不我居，珠走碧盘盘走珠。\n直下沧溟取明月，吾家自有昆崙奴。\n天宇豁空云卷雨，溪容澄澈水怀秋。",
        "dynasty": "宋",
        "collection_info": null
    },
    {
        "title": "偈颂二百零五首  其一八一",
        "author": "释正觉",
        "content": "乞食浙西苏与秀，人人奉佛家家富。\n收拾几成三万缗，尚自不能供众口。",
        "dynasty": "宋",
        "collection_info": null
    },
    {
        "title": "偈颂二百零五首  其一八二",
        "author": "释正觉",
        "content": "却请和尚道，三世诸佛也靠倒。\n释迦师，浄名老，毗耶摩竭心相照。\n倦鹤夜移巢，灵蛇寒入草，正偏转侧兮妙圆兼到。",
        "dynasty": "宋",
        "collection_info": null
    },
    {
        "title": "偈颂二百零五首  其一八三",
        "author": "释正觉",
        "content": "作么生行，履得十成，去功业力争英雄。\n刘项时，将太平。\n坐亨朴懋，羲轩世人。",
        "dynasty": "宋",
        "collection_info": null
    },
    {
        "title": "偈颂二百零五首  其一八四",
        "author": "释正觉",
        "content": "莫向枯龟版上钻，衲僧开口见心肝。\n莲华荷叶出未出，做尽工夫转觉难。",
        "dynasty": "宋",
        "collection_info": null
    },
    {
        "title": "偈颂二百零五首  其一八五",
        "author": "释正觉",
        "content": "不得讳，有头底。\n当时你带累别人，而今别人带累你。\n来生我家，作业相似，针线穿联细中细。\n迦叶阿难不相知，人人各自住三昧。\n裏许转功勋，这边得游戏，到底还须彻根蒂。\n望断冥鸿没处秋，苍苍一色天连水。",
        "dynasty": "宋",
        "collection_info": null
    },
    {
        "title": "偈颂二百零五首  其一八六",
        "author": "释正觉",
        "content": "地藏栽田做活计，南泉鎌子能收刈。\n日用平怀稳便休，自然颗糁无遗弃。\n无遗弃，不容易。\n你也莫亏我，我也不亏你。\n两家宾主平，四棱齐塌地。\n风不鸣条，雨不破块，箇是丛林饱参底。\n牧来纯熟水牯牛，检点将来堕随类。",
        "dynasty": "宋",
        "collection_info": null
    },
    {
        "title": "偈颂二百零五首  其一八七",
        "author": "释正觉",
        "content": "仲秋渐凉，蒲团放稳长连床。\n身心澄彻见渊底，河汉淡淡秋磨光。\n二祖不短，少林不长，相传笑杀威音王。\n你无所得，我无所藏，四无壁落浑大方。\n万世清规信明白，夜寒吐月山苍苍。",
        "dynasty": "宋",
        "collection_info": null
    },
    {
        "title": "偈颂二百零五首  其一八八",
        "author": "释正觉",
        "content": "经归藏，禅归海。\n稽首归依，合掌顶戴。\n王老师，超物外。\n二十年前恁么来，而今去尽閒光彩。",
        "dynasty": "宋",
        "collection_info": null
    },
    {
        "title": "偈颂二百零五首  其一八九",
        "author": "释正觉",
        "content": "九月又重阳，菊华依旧黄。\n渊明是醉不是酒，荡荡游心于大方。",
        "dynasty": "宋",
        "collection_info": null
    },
    {
        "title": "偈颂二百零五首  其一九○",
        "author": "释正觉",
        "content": "无人接得渠，贵逼马相如。\n果来桥上也，记得柱头书。\n无人识得渠，棋局醉樵夫。\n回头斧柯烂，大海一成枯。",
        "dynasty": "宋",
        "collection_info": null
    },
    {
        "title": "偈颂二百零五首  其一九一",
        "author": "释正觉",
        "content": "玉女依稀夜动机，锦丝历历吐梭脐。\n水天湛碧全功堕，雪月寒清一色迷。",
        "dynasty": "宋",
        "collection_info": null
    },
    {
        "title": "偈颂二百零五首  其一九二",
        "author": "释正觉",
        "content": "释迦自是释迦，然灯莫要添些。\n不用烧钱引鬼，何须勾贼破家。\n你那裏针札不入，我这裏石上栽华。",
        "dynasty": "宋",
        "collection_info": null
    },
    {
        "title": "偈颂二百零五首  其一九三",
        "author": "释正觉",
        "content": "诸见若尽，慎勿追寻。\n纔有是非，纷然失心。",
        "dynasty": "宋",
        "collection_info": null
    },
    {
        "title": "偈颂二百零五首  其一九四",
        "author": "释正觉",
        "content": "不落阶级，卓卓超出三际。\n曷用安排，十方自然畐塞。\n五色线不我羁縻，七宝冠是谁严饰。",
        "dynasty": "宋",
        "collection_info": null
    },
    {
        "title": "偈颂二百零五首  其一九五",
        "author": "释正觉",
        "content": "香林腊月火烧山，关楗如今透底难。\n无碍机锋能自在，虚空挥剑不成瘢。",
        "dynasty": "宋",
        "collection_info": null
    },
    {
        "title": "偈颂二百零五首  其一九六",
        "author": "释正觉",
        "content": "若恁么，也难得，清光浩荡无瑕隙。\n人言千里本同风，我道十方浑一色。\n浑一色，须转侧。\n纔转侧，透关隔。\n透关隔，酬尔平生今脱白。\n侬家龟鹤自成仙，昨夜龙门无宿客。",
        "dynasty": "宋",
        "collection_info": null
    },
    {
        "title": "偈颂二百零五首  其一九七",
        "author": "释正觉",
        "content": "清白传家雪月光，玉壶中有转身方。\n情干识尽功勋断，不觉全身入帝乡。",
        "dynasty": "宋",
        "collection_info": null
    },
    {
        "title": "偈颂二百零五首  其一九八",
        "author": "释正觉",
        "content": "一着能回一局棋，仙即妙处只些儿。\n点开活眼分生杀，不作穷忙死马医。\n倒却门前剎竿着，一把推出谁藏缩。\n工夫磨琢老成人，圆陀陀地无棱角。",
        "dynasty": "宋",
        "collection_info": null
    },
    {
        "title": "偈颂二百零五首  其一九九",
        "author": "释正觉",
        "content": "一灯分耀百千灯，箇事宗家谁也曾。\n少室相传断臂可，黄梅分付坠腰能。",
        "dynasty": "宋",
        "collection_info": null
    },
    {
        "title": "偈颂二百零五首  其二○○",
        "author": "释正觉",
        "content": "闻说英雄苦战争，四方歧路自难行。\n而今踏着长安道，始信家邦久太平。",
        "dynasty": "宋",
        "collection_info": null
    },
    {
        "title": "偈颂二百零五首  其二○一",
        "author": "释正觉",
        "content": "曾到家山裏许看，星河濯月霁天寒。\n箇时失却娘生口，始信从来鼻孔宽。",
        "dynasty": "宋",
        "collection_info": null
    },
    {
        "title": "偈颂二百零五首  其二○二",
        "author": "释正觉",
        "content": "演出一大藏，明明超过诸缘上。\n随曲随直也流水转山，随高随下也虚舟驾浪。",
        "dynasty": "宋",
        "collection_info": null
    },
    {
        "title": "偈颂二百零五首  其二○三",
        "author": "释正觉",
        "content": "灵云悟桃华，玄沙旁不肯。\n昭昭然此心分明，隐隐也放身未稳。\n放得稳，八两元来是半斤，鈎头秤尾能平等。",
        "dynasty": "宋",
        "collection_info": null
    },
    {
        "title": "偈颂二百零五首  其二○四",
        "author": "释正觉",
        "content": "一物长灵，十方普应。\n骑声跨色，超眺越听。\n浩浩也能纵能横，如如也能动能静。\n参饱丛林箇样人，取饭不问谁家甑。\n佛云常乞是清规，一切食中斯正命。",
        "dynasty": "宋",
        "collection_info": null
    },
    {
        "title": "偈颂二百零五首  其二○五",
        "author": "释正觉",
        "content": "一雨霑濡，诸根萌动。\n青黄各成其姿，长短各随其用。\n绵绵也妙有机丝，混混也廓无棱缝。\n若人问我如何，敢道不快漆桶。",
        "dynasty": "宋",
        "collection_info": null
    },
    {
        "title": "偈颂二百零五首  其二○六",
        "author": "释正觉",
        "content": "若于一切法上通，身去亦是有所得。\n若于一切用处豁，落去亦是有所得。",
        "dynasty": "宋",
        "collection_info": null
    },
    {
        "title": "偈颂二百零五首  其二○七",
        "author": "释正觉",
        "content": "心心智通，佛佛道同。\n十方圆满，八面玲珑。\n施时也三乘教备，坐处也一切法空。\n应供而来有不受之受，度世而出得无功之功。\n动而常静，用时弥冲。\n处处不乖兮水中夜月，物物斯应兮华上春风。\n因缘和合而生，生不可生生。\n影生于形，响生于声。\n森罗万像从峥嵘，虚空廓落无亏盈。\n杳杳冥冥，灵灵明明。\n是其中之精，非其外之情。\n见本家旷古之佛，得自己广大之经。\n湛兮若存无迹像，善恶不我相随行。\n物物现成观自在，人人具足常不轻。",
        "dynasty": "宋",
        "collection_info": null
    },
    {
        "title": "偈十首  其一",
        "author": "释正觉",
        "content": "即此见闻非见闻，更无声色可呈君。\n箇中若了全无事，体用何妨分不分。",
        "dynasty": "宋",
        "collection_info": null
    },
    {
        "title": "偈十首  其二",
        "author": "释正觉",
        "content": "万法是心光，诸缘唯性晓。\n本无迷悟人，只要今日了。\n心无形影，对缘即照。",
        "dynasty": "宋",
        "collection_info": null
    },
    {
        "title": "偈十首  其三",
        "author": "释正觉",
        "content": "男子身中入正定，女子身中从定起。\n一尘入正受，诸尘三昧起。\n展翅奔腾六合云，抟风鼓荡四溟水。",
        "dynasty": "宋",
        "collection_info": null
    },
    {
        "title": "偈十首  其四",
        "author": "释正觉",
        "content": "心是根，法是尘，两种犹如镜上痕。\n尘垢尽时光始现，心法双忘性即真。",
        "dynasty": "宋",
        "collection_info": null
    },
    {
        "title": "偈十首  其五",
        "author": "释正觉",
        "content": "牢笼不肯住，呼唤不回头。\n古圣不安排，至今无处所。",
        "dynasty": "宋",
        "collection_info": null
    },
    {
        "title": "偈十首  其六",
        "author": "释正觉",
        "content": "万像之中独露身，唯人自肯乃方亲。\n昔年谬向途中觅，今日观来火裏冰。",
        "dynasty": "宋",
        "collection_info": null
    },
    {
        "title": "偈十首  其七",
        "author": "释正觉",
        "content": "交互明中暗，功齐转觉难。\n力穷忘进退，金锁网鞔鞔。",
        "dynasty": "宋",
        "collection_info": null
    },
    {
        "title": "偈十首  其八",
        "author": "释正觉",
        "content": "触目绝对待，万法无不在。\n是汝心不知，非汝心不会。\n不会无不会，不知无不知。\n只箇不会知，殊特也大奇。",
        "dynasty": "宋",
        "collection_info": null
    },
    {
        "title": "偈十首  其九",
        "author": "释正觉",
        "content": "一段光明亘古今，有无照破脱情尘。\n当头触着弥天过，退步承当特地新。\n紫极宫中鸟抱卵，银河浪裏兔推轮。\n是须妙手携来用，百亿分身处处真。",
        "dynasty": "宋",
        "collection_info": null
    },
    {
        "title": "偈十首  其一○",
        "author": "释正觉",
        "content": "衲僧巴鼻，圆明绝颣。\n直须推倒，却要扶起。\n玉马饮干明月泉，泥牛耕破玻璃地。\n披毛戴角异中来，天上人间能几几。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释正觉",
        "content": "心地含诸种，普雨悉皆萌。\n既悟花情已，菩提果自成。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释正觉",
        "content": "妄息寂自生，寂生知则现。\n知生寂自灭，了了唯真见。",
        "dynasty": "宋",
        "collection_info": null
    },
    {
        "title": "吴傅朋郎中书来尝得李伯时所画震旦第一祖西归像相需以赞说偈寄之",
        "author": "释正觉",
        "content": "其来何求，其去无得。\n寂漠度岭兮万里独行，清白传家兮九年一默。\n针芥投而妙不可名，毫釐差而敝不可塞。\n知过而改，知难而退。\n谁去谁来，自买自卖。\n当面讳却兮满眼乌华，望涯赞之兮隔身鲸海。",
        "dynasty": "宋",
        "collection_info": null
    },
    {
        "title": "吴兴辩长老以达磨画像请赞",
        "author": "释正觉",
        "content": "长芦驾浪，隻履西归。\n求支那之法器，付屈眴之田衣。\n度九年之缄默，印二祖之灵知。\n海犀酣月而晕，寒乌带雪而飞。\n机前自得兮顶目四照，迷裏相逢兮鼻头下垂。\n水着秋清兮湖光湛湛，山衔落日兮云锦辉浑。",
        "dynasty": "宋",
        "collection_info": null
    },
    {
        "title": "宝峰照和尚真赞",
        "author": "释正觉",
        "content": "山拥云腴，水怀月昼。\n照彻体前，湛存身后。\n机头梭路微分，针鼻线芒初透。\n灵涵万象兮彼不遗余，坐断十方兮我无渗漏。",
        "dynasty": "宋",
        "collection_info": null
    },
    {
        "title": "弟子薄坚仁以幅缣写圆悟禅师像径山裕虎丘隆二高弟侍焉绍兴丙辰二月八日予乞食之苏台过其家且出以相示再三有请辄随喜赞云",
        "author": "释正觉",
        "content": "力世佛宗，心传我公。\n一拳活计，一喝家风。\n影草呈机也三圣却瞎，精金出冶也百丈还聋。\n绰绰有裕，恢恢而隆。\n阿难迦叶之多闻抖擞，目连鹙子之智慧神通。\n真得不借之应，大同不宰之功。\n百川曲折兮自然到海，万象森罗兮不可逃空。",
        "dynasty": "宋",
        "collection_info": null
    },
    {
        "title": "法澄上人出长芦了师兄画像求赞",
        "author": "释正觉",
        "content": "傲雪松孤，怀云石癯。\n妙存而有也不有，独照而无也非无。\n万象勿能逃空王之印，众色莫我染灵蛇之珠。\n金鸡啼寒兮晓分夜户，玉兔弄魄兮莹彻冰壶。",
        "dynasty": "宋",
        "collection_info": null
    },
    {
        "title": "从首座画予于松石间求赞",
        "author": "释正觉",
        "content": "孤坐默默，倚杖沉沉。\n石怀云而无像，松啸风而有音。\n应兮珠盘不拨而自转，湛兮玉井随汲而弥深。\n诸尘不受兮十分清气，三际无寄兮一片閒心。",
        "dynasty": "宋",
        "collection_info": null
    },
    {
        "title": "禅人写真求赞  其一",
        "author": "释正觉",
        "content": "默默传真，如何指陈。\n性月不夜，心华长春。\n凈有容兮海印，应无爽兮谷神。\n觌面相呈讳不得，烦君为我洗清贫。",
        "dynasty": "宋",
        "collection_info": null
    },
    {
        "title": "禅人写真求赞  其二",
        "author": "释正觉",
        "content": "古涧退潦，寒林着秋。\n山空云自在，水凈月相投。\n向道底心非世用，更嫌何处不风流。",
        "dynasty": "宋",
        "collection_info": null
    },
    {
        "title": "禅人写真求赞  其三",
        "author": "释正觉",
        "content": "阿侬是谁，恰恰相随。\n眉毛垂眼尾，鼻孔压唇皮。\n默默机轮何处转，玉人踏破吠瑠璃。",
        "dynasty": "宋",
        "collection_info": null
    },
    {
        "title": "禅人写真求赞  其四",
        "author": "释正觉",
        "content": "情閒口快，眼深鼻隆。\n有时对云水，无可展家风。\n梦鹤卧寒兮月魂泣露，冥鸿望断兮秋色摩空。",
        "dynasty": "宋",
        "collection_info": null
    },
    {
        "title": "禅人写真求赞  其五",
        "author": "释正觉",
        "content": "黄瘦厌厌，风规冷严。\n万机閒暇，一味清恬。\n心宗提简默，手段扫廉纤。\n岁寒不变兮虚怀若竹，道妙难传兮有口如钳。",
        "dynasty": "宋",
        "collection_info": null
    },
    {
        "title": "禅人写真求赞  其六",
        "author": "释正觉",
        "content": "槁寒初不展家风，默默神游透劫空。\n百草头边兴化事，自然秋色水天同。",
        "dynasty": "宋",
        "collection_info": null
    },
    {
        "title": "禅人写真求赞  其七",
        "author": "释正觉",
        "content": "似与不似，毫釐千里。\n真与不真，大方一尘。\n理无生兮如梦事，妙不死也如谷神。\n彻见渊源方是我，了知变态无别人。",
        "dynasty": "宋",
        "collection_info": null
    },
    {
        "title": "禅人写真求赞  其八",
        "author": "释正觉",
        "content": "身心廓如，手段卷舒。\n似华作蜜，如井觑驴。\n外不痕兮空印普应，中无象兮道环常虚。\n亡机孤坐兮自不为碍，把臂同行兮谁敢相疏。",
        "dynasty": "宋",
        "collection_info": null
    },
    {
        "title": "禅人写真求赞  其九",
        "author": "释正觉",
        "content": "床倚杖蔾，权名住持。\n久默钳口，一笑伸眉。\n云水谁相问，家风自不知。\n明白宁居兮河空月转，寂寥无象兮雨霁天垂。",
        "dynasty": "宋",
        "collection_info": null
    },
    {
        "title": "禅人写真求赞  其一○",
        "author": "释正觉",
        "content": "貌古骨癯，云閒月孤。\n相随似有，认着还无。\n三千界内谁相外，双六盘中不到输。",
        "dynasty": "宋",
        "collection_info": null
    },
    {
        "title": "禅人写真求赞  其一一",
        "author": "释正觉",
        "content": "胡床寒，坐卓卓，只箇虚空唱兮万象和。\n道契环中有智游，言满天下无口过。",
        "dynasty": "宋",
        "collection_info": null
    },
    {
        "title": "禅人写真求赞  其一二",
        "author": "释正觉",
        "content": "默默家风，云摩霁空。\n露月夜爽，天水秋同。\n人传眉目好，我道骨头穷。\n华鬚凝粉蜂房蜜，桂毂流魂犀角通。",
        "dynasty": "宋",
        "collection_info": null
    },
    {
        "title": "禅人写真求赞  其一三",
        "author": "释正觉",
        "content": "谁道物齐，俱亡品题。\n欺唇一鼻直，盖眼两眉低。\n大千同入印，三世未分畦。\n斫额望之不及，拟心思也还迷。",
        "dynasty": "宋",
        "collection_info": null
    },
    {
        "title": "禅人写真求赞  其一四",
        "author": "释正觉",
        "content": "枯坐清严，真宗剧谈。\n一明无异相，万化是同参。\n牛头转觉病懒，鸟喙不用华衔。\n甘分住山三束篾，等闲对客七斤衫。",
        "dynasty": "宋",
        "collection_info": null
    },
    {
        "title": "禅人写真求赞  其一五",
        "author": "释正觉",
        "content": "画得似谁，胡床黪衣。\n默游彷佛，去就依稀。\n洞山锦开缝，云岩绢下机。\n功亡妙尽看消息，野水磨秋白鸟飞。",
        "dynasty": "宋",
        "collection_info": null
    },
    {
        "title": "禅人写真求赞  其一六",
        "author": "释正觉",
        "content": "面瘦颊凸，眉棱眼深。\n默亡所住，妙在而今。\n鳞潜寒水，鹤梦月林。\n应声应色分身也，拍手家家观世音。",
        "dynasty": "宋",
        "collection_info": null
    },
    {
        "title": "禅人写真求赞  其一七",
        "author": "释正觉",
        "content": "写出梦中身，你道真不真。\n槁寒秋在眼，渊默醭生唇。\n道环谁谓无象，空谷自来有神。\n父子不传些子妙，白首侬家老斲轮。",
        "dynasty": "宋",
        "collection_info": null
    },
    {
        "title": "禅人写真求赞  其一八",
        "author": "释正觉",
        "content": "画手未相识，默心谁与知。\n千峯敛云脚，一月濯风漪。\n墙面袖双手，对缘横两眉。\n惊龟之缩兮愧有其兆，逸鸟之翔兮情亡所羁。",
        "dynasty": "宋",
        "collection_info": null
    },
    {
        "title": "禅人写真求赞  其一九",
        "author": "释正觉",
        "content": "瘦削而黄，惯穷不忙。\n闲情许淡，默味能长。\n灵犀之通一点晕，老蚌之藴千年光。\n而今到处相随去，头头的的露堂堂。",
        "dynasty": "宋",
        "collection_info": null
    },
    {
        "title": "禅人写真求赞  其二○",
        "author": "释正觉",
        "content": "大一无外，小一无内。\n一兮一兮，靡所不在。\n心地凈亡尘，肉山闲弗碍。\n道环中，绝端倪。\n空印裏，何文彩。\n风凄凄兮秋落远山，波烂烂兮月浮沧海。",
        "dynasty": "宋",
        "collection_info": null
    },
    {
        "title": "禅人写真求赞  其二一",
        "author": "释正觉",
        "content": "默默蒲禅，空空世缘。\n谁赓白雪，我得青毡。\n万法之机开两拳，千僧之檐着一肩。\n戏蝶栩栩兮物齐春梦，飞鸿冥冥兮字没秋烟。",
        "dynasty": "宋",
        "collection_info": null
    },
    {
        "title": "禅人写真求赞  其二二",
        "author": "释正觉",
        "content": "不是恁么形像，刚地起模画样。\n从来万法同根，究竟虚空等量。\n可中二浙说禅，分外三河口强。\n深藏那裏也烟蓑卧云，大用现前也风舟驾浪。",
        "dynasty": "宋",
        "collection_info": null
    },
    {
        "title": "禅人写真求赞  其二三",
        "author": "释正觉",
        "content": "画得几成，精神许清。\n秋高月转，天淡河横。\n出家如有以，处世似无情。\n而今闹裏相将去，拨动眉毛眼更明。",
        "dynasty": "宋",
        "collection_info": null
    },
    {
        "title": "禅人写真求赞  其二四",
        "author": "释正觉",
        "content": "乔乔楚楚，丛林规矩。\n萎萎羸羸，枯木风姿。\n宗乘壁挂口，师友雪生眉。\n住山事拙束三篾，对月机鸣度一丝。\n颠毛间白髮，眉睫裹青瞳。\n食指一肩重，门风四壁空。\n诸根亡偶宗家妙，万虑不摇心匠工。",
        "dynasty": "宋",
        "collection_info": null
    },
    {
        "title": "禅人写真求赞  其二五",
        "author": "释正觉",
        "content": "野水秋自瘦，枯山春復肥。\n胡床放得稳，默默坐亡机。\n电流柄拂，云入田衣。\n位分偏正兮，道出离微。",
        "dynasty": "宋",
        "collection_info": null
    },
    {
        "title": "禅人写真求赞  其二六",
        "author": "释正觉",
        "content": "骨气能朴，精神愈憨。\n闲身无所系，冷眼莫相瞒。\n远霁摩秋兮天河斗转，清霜结夜兮月窟蟾寒。",
        "dynasty": "宋",
        "collection_info": null
    },
    {
        "title": "禅人写真求赞  其二七",
        "author": "释正觉",
        "content": "双奋拳空，一担肩重。\n材本不堪，心元无用。\n莺院华香，蜂房蜜冻。\n喝时耳朵三日聋，扭处鼻头连岁痛。",
        "dynasty": "宋",
        "collection_info": null
    },
    {
        "title": "禅人写真求赞  其二八",
        "author": "释正觉",
        "content": "口方鼻直，眉棱眼深。\n未填沟壑，还碍丛林。\n万象无得剩法，三世不见閒心。\n字雁没而寒烟淡淡，华鳞潜而秋水沈沈。",
        "dynasty": "宋",
        "collection_info": null
    },
    {
        "title": "禅人写真求赞  其二九",
        "author": "释正觉",
        "content": "只箇家风，穷而却通。\n于其间内绍外绍，在裏许转功借功。\n至游而默，妙用而冲。\n气温温而春活，心湛湛而秋空。\n相随来也兮，头头契同。",
        "dynasty": "宋",
        "collection_info": null
    },
    {
        "title": "禅人写真求赞  其三○",
        "author": "释正觉",
        "content": "髮长带雪，骨瘦横山。\n身心冷淡，云月高閒。\n三条篾束兮道情自槁，五叶华开兮春信那悭。",
        "dynasty": "宋",
        "collection_info": null
    },
    {
        "title": "禅人写真求赞  其三一",
        "author": "释正觉",
        "content": "曲木床头，心空默游。\n沙寒黄苇雪，风细白苹秋。\n静可久兮山瘠树老，动无羁兮云行水流。",
        "dynasty": "宋",
        "collection_info": null
    },
    {
        "title": "禅人写真求赞  其三二",
        "author": "释正觉",
        "content": "双眉低垂，两目清冷。\n着于万象森罗，更没一丝欠剩。\n秋霜鹤老梦寒，霁月夜摩松顶。",
        "dynasty": "宋",
        "collection_info": null
    },
    {
        "title": "禅人写真求赞  其三三",
        "author": "释正觉",
        "content": "虚空借得作身，万象相随为伴。\n纵横人道十成，点检谁知一半。\n看看青山峥嵘，白云零乱。\n裏许牧童归未归，铁牛一掣金绳断。",
        "dynasty": "宋",
        "collection_info": null
    },
    {
        "title": "禅人写真求赞  其三四",
        "author": "释正觉",
        "content": "秋生木老，水退沙隆。\n眉骨阴晴轻重，鼻筒子丑疏通。\n身心霁月，踪迹流蓬。\n默坐胡床兮不欲说黑道白，闲倚柱杖兮谁能画西指东。",
        "dynasty": "宋",
        "collection_info": null
    },
    {
        "title": "禅人写真求赞  其三五",
        "author": "释正觉",
        "content": "髮将雪白，面作茶黄。\n触动眼三角，忘言口四方。\n明月松头鹤梦，香风莲底龟藏。\n凈极发光光自照，虚空鸟印不成章。",
        "dynasty": "宋",
        "collection_info": null
    },
    {
        "title": "禅人写真求赞  其三六",
        "author": "释正觉",
        "content": "恬然正观，山空水寒。\n河汉横而斗润，云雾敛而秋宽。\n如仇学子兮怒眼三角，无位真人兮赤肉一团。",
        "dynasty": "宋",
        "collection_info": null
    },
    {
        "title": "禅人写真求赞  其三七",
        "author": "释正觉",
        "content": "老觉雪入鬓，凈若秋摩心。\n寒枯坐曲木，缄默饱丛林。\n气韵寥寥兮风清山瘠，性灵湛湛兮月落潭深。",
        "dynasty": "宋",
        "collection_info": null
    },
    {
        "title": "禅人写真求赞  其三八",
        "author": "释正觉",
        "content": "太虚之心，万象之身。\n濯濯水中月，英英华上春。\n而今到处相逢也，眼裏无筋一世贫。",
        "dynasty": "宋",
        "collection_info": null
    },
    {
        "title": "禅人写真求赞  其三九",
        "author": "释正觉",
        "content": "渊默之得，不可文墨。\n流应之功，不可形容。\n秋入野水，月行霁空。\n影像名字，且唤天童。",
        "dynasty": "宋",
        "collection_info": null
    },
    {
        "title": "禅人写真求赞  其四○",
        "author": "释正觉",
        "content": "风日面皮，秋山眉目。\n闲情肖水云，野性从麋鹿。\n憨憨少室九年，草草曹溪一宿。\n穷根彻源，出髓敲骨。\n明回老兔宫，冷下苍龙窟。\n诸人名邈兮摇手未然，万象森罗兮点头具足。",
        "dynasty": "宋",
        "collection_info": null
    },
    {
        "title": "禅人写真求赞  其四一",
        "author": "释正觉",
        "content": "伎俩俱无，身心淡如。\n霁月自分照，閒云从卷舒。\n疋上不足，疋下有余。\n少室谩传衣钵，曹溪不识文书。",
        "dynasty": "宋",
        "collection_info": null
    },
    {
        "title": "禅人写真求赞  其四二",
        "author": "释正觉",
        "content": "一色功回，雷云冻开。\n万机俱罢，风月转夜。\n空空谷有神，欣欣木有春，而今何处不分身。",
        "dynasty": "宋",
        "collection_info": null
    },
    {
        "title": "禅人写真求赞  其四三",
        "author": "释正觉",
        "content": "说时不借口，用处不依身。\n天寒绝飞鸟，潭凈无游鳞。\n点活眼，着精神，野草闲华自在春。",
        "dynasty": "宋",
        "collection_info": null
    },
    {
        "title": "禅人写真求赞  其四四",
        "author": "释正觉",
        "content": "雨霁云收，山寒水秋。\n心目自照，言象俱休。\n满十方而智应，廓三世以神游。\n虚空那碍东西壁，明月解随南北舟。",
        "dynasty": "宋",
        "collection_info": null
    },
    {
        "title": "禅人写真求赞  其四五",
        "author": "释正觉",
        "content": "面孔风埃，身心冷灰。\n鲸饮海干而珊瑚露，龟藏泥暖而芙蓉开。\n向去却来，其间变态也掣电轰雷。",
        "dynasty": "宋",
        "collection_info": null
    },
    {
        "title": "禅人写真求赞  其四六",
        "author": "释正觉",
        "content": "忒煞觉老，寒而且槁。\n古岩春迟，澄潭秋早。\n心无象也月影未回，物不争也风吹便倒。",
        "dynasty": "宋",
        "collection_info": null
    },
    {
        "title": "禅人写真求赞  其四七",
        "author": "释正觉",
        "content": "只者赤肉一块，说甚清奇古怪。\n平生懒似牛头，度世憨如布袋。\n不空而空，无在而在。\n法法唯心，尘尘三昧。\n问渠是假是真，两彩而今一赛。",
        "dynasty": "宋",
        "collection_info": null
    },
    {
        "title": "禅人写真求赞  其四八",
        "author": "释正觉",
        "content": "眉低不愁，眼深非恶。\n鼻孔纍垂，口唇龌龊。\n月明破夜兮野水怀秋，霁色摩霜兮閒云投壑。\n能错落纵横十字兮，妙提一着。",
        "dynasty": "宋",
        "collection_info": null
    },
    {
        "title": "禅人写真求赞  其四九",
        "author": "释正觉",
        "content": "谁能目眴眉扬，每笑手乱脚忙。\n守鲁祖之简默，得南泉之平常。\n明心秋月，活物春阳。\n铸机器也模范大小，据丛林也规矩圆方。",
        "dynasty": "宋",
        "collection_info": null
    },
    {
        "title": "禅人写真求赞  其五○",
        "author": "释正觉",
        "content": "画工出脱它，精神较得些。\n草不萌，藏香象。\n匣无缝，吼青蛇。\n春雷开众蛰，暖律发千华。\n想是平江人见笑，去年纔去又来耶。",
        "dynasty": "宋",
        "collection_info": null
    },
    {
        "title": "禅人写真求赞  其五一",
        "author": "释正觉",
        "content": "云树苍苍，泉石凿凿。\n倚杖坐其间，此心自空廓。\n秋月濯沧溟，春风在林薄。\n游鱼下藻玉溪寒，字雁没烟天宇阔。",
        "dynasty": "宋",
        "collection_info": null
    },
    {
        "title": "禅人写真求赞  其五二",
        "author": "释正觉",
        "content": "眼空毛芥不立，心空海岳可容。\n便与打成一片，尚犹笑道疏踪。\n虚空那挂剑，死水不藏龙。\n转色转功家法子，芦华明月后相逢。",
        "dynasty": "宋",
        "collection_info": null
    },
    {
        "title": "禅人写真求赞  其五三",
        "author": "释正觉",
        "content": "怒眉嗔目，枯肠空腹。\n面冷莫触，气清可掬。\n乘仙槎而棹星河，握玉斧而修月毂。\n真见法以唯心，妙契神于即物。",
        "dynasty": "宋",
        "collection_info": null
    },
    {
        "title": "禅人写真求赞  其五四",
        "author": "释正觉",
        "content": "鼻孔修直，眉毛低垂。\n閒来一默，凈扫余思。\n秋水连天摩霁色，春风着木见游丝，撒开捏聚兮只箇些儿。",
        "dynasty": "宋",
        "collection_info": null
    },
    {
        "title": "禅人写真求赞  其五五",
        "author": "释正觉",
        "content": "头雪老晒，面肉肥些。\n骨寒穷鬼子，情淡道人家。\n谤佛谤祖，撒土撒沙。\n明月犀玩兮晕通其角，迅雷象惊兮文理其牙，未把家风兮草草传耶。",
        "dynasty": "宋",
        "collection_info": null
    },
    {
        "title": "禅人写真求赞  其五六",
        "author": "释正觉",
        "content": "气韵能清，眉目似笑。\n深深入大道之环，默默守羣机之要。\n闹裏随缘，虚中分照。\n用作家之钳锤，与本分之草料。\n千毳相从兮，俱求参饱。",
        "dynasty": "宋",
        "collection_info": null
    },
    {
        "title": "禅人写真求赞  其五七",
        "author": "释正觉",
        "content": "胡床小小身，握麈默而神。\n唤醒旷劫之梦，沥干沧海之津。\n霁空摩尘，风月重轮。\n羣机活活物中眼，一点英英华上春。",
        "dynasty": "宋",
        "collection_info": null
    },
    {
        "title": "禅人写真求赞  其五八",
        "author": "释正觉",
        "content": "觉之微妙，未痕朕兆。\n彻造化之源，据生杀之要。\n至虚而独存，当明而隐照。\n筑筑磕磕兮鼻孔纍垂，哆哆和和兮舌头狤獠。",
        "dynasty": "宋",
        "collection_info": null
    },
    {
        "title": "禅人写真求赞  其五九",
        "author": "释正觉",
        "content": "眉棱棱，眼烱烱。\n自爱情閒，人嫌面冷。\n片云出岫之心，孤月濯潭之影。\n绝怜百亿分身，恰满三千化境。",
        "dynasty": "宋",
        "collection_info": null
    },
    {
        "title": "禅人写真求赞  其六○",
        "author": "释正觉",
        "content": "赤肉穿多孔，臭骨裹闲皮。\n已是不着便，更将描画伊。\n一柄拂聊为伴手，三世佛谁敢称师。\n鲸怒饮干沧海水，月明烂烂珊瑚枝。",
        "dynasty": "宋",
        "collection_info": null
    },
    {
        "title": "禅人写真求赞  其六一",
        "author": "释正觉",
        "content": "器宇潭潭，风骨岩岩。\n云梦之气吞八九，嵩少之道落二三。\n守一爻生成之机纽，秉诸祖烹锻之锤钳。\n捏聚放行也肖岳蓄而海涵。",
        "dynasty": "宋",
        "collection_info": null
    },
    {
        "title": "禅人写真求赞  其六二",
        "author": "释正觉",
        "content": "閒兮无寄，用也不痕。\n月虽能现影，云自不生根。\n活卓卓诸尘莫混，明历历旷劫长存。\n相随闹市堆中去，普光三昧发门门。",
        "dynasty": "宋",
        "collection_info": null
    },
    {
        "title": "禅人写真求赞  其六三",
        "author": "释正觉",
        "content": "不以律拘，不以禅缚。\n说法口窄，默游步阔。\n草木阳春来，池塘明月落，何妨处处相安着。",
        "dynasty": "宋",
        "collection_info": null
    },
    {
        "title": "禅人写真求赞  其六四",
        "author": "释正觉",
        "content": "天童比丘，还相识不。\n白髮寒岩雪，青瞳古涧秋。\n现身不堕类，分影也随流。\n它日果能窥顶相，晴云似放去山头。",
        "dynasty": "宋",
        "collection_info": null
    },
    {
        "title": "禅人写真求赞  其六五",
        "author": "释正觉",
        "content": "白云之身，寒月之心。\n性灵麋鹿，气韵山林。\n不堕两头兮匪明匪暗，全超三际兮谁古谁今。",
        "dynasty": "宋",
        "collection_info": null
    },
    {
        "title": "禅人写真求赞  其六六",
        "author": "释正觉",
        "content": "说也说不破，画也画不成。\n慷慨鼻气通快，清閒眉棱觉轻。\n静不得像，动不流情。\n十方三世无安处，历历诸缘头上行。",
        "dynasty": "宋",
        "collection_info": null
    },
    {
        "title": "禅人写真求赞  其六七",
        "author": "释正觉",
        "content": "圆颅方衣，静枢活机。\n天空云淡淡，潭凈月依依。\n十分化事成华木，默默冰壶春信归。",
        "dynasty": "宋",
        "collection_info": null
    },
    {
        "title": "禅人写真求赞  其六八",
        "author": "释正觉",
        "content": "握筇之像，对机之身。\n六根摄一处，三昧起诸尘。\n蚌肠孕于月明之夜，蛰户开于雷动之春。\n箇般手段兮，分付善应之人。",
        "dynasty": "宋",
        "collection_info": null
    },
    {
        "title": "禅人写真求赞  其六九",
        "author": "释正觉",
        "content": "看看静，见其端。\n星河斗湿，月窟蟾寒。\n体无棱缝，用绝痕瘢。\n不须喝彩还赢也，已见双双六在盘。",
        "dynasty": "宋",
        "collection_info": null
    },
    {
        "title": "禅人写真求赞  其七○",
        "author": "释正觉",
        "content": "春山似肥，春雪纔晞。\n默中有句，用也无机。\n不来而来兮非三界之笼络，无住而住兮是二仪之范围。",
        "dynasty": "宋",
        "collection_info": null
    },
    {
        "title": "禅人写真求赞  其七一",
        "author": "释正觉",
        "content": "曲木床稳，刺蔾杖横。\n揽五宗之家法，据万象之主盟。\n秋半风清，霁空月明。\n水云模楷兮无禅可说，丛林规矩兮不令而行。",
        "dynasty": "宋",
        "collection_info": null
    },
    {
        "title": "禅人写真求赞  其七二",
        "author": "释正觉",
        "content": "棱眉眼自深，阔口笑吟吟。\n峥嵘一片胆，疏豁十方心。\n默默春回万象，星星雪点孤岑。\n恁么来也兮，不用相寻。",
        "dynasty": "宋",
        "collection_info": null
    },
    {
        "title": "禅人写真求赞  其七三",
        "author": "释正觉",
        "content": "坐曲木床，握乌藤杖。\n铸佛祖之楷模，活丛林之气象。\n你莫来虎口撩鬚，谁更敢蛇头揩痒。",
        "dynasty": "宋",
        "collection_info": null
    },
    {
        "title": "禅人写真求赞  其七四",
        "author": "释正觉",
        "content": "袈娑在肩，柱杖入握。\n未动六爻，全提一着。\n分身是处相随，当面不须讳却。",
        "dynasty": "宋",
        "collection_info": null
    },
    {
        "title": "禅人写真求赞  其七五",
        "author": "释正觉",
        "content": "笑含口角，喜在眉棱。\n一默照源底，三乘空葛藤。\n清白濯秋之月，光明破夜之灯。\n柱杖有时横膝上，箇般面觜得人憎。\n动而静，虚而应。\n专气致柔，湛神如凝。\n一住天童，十分没兴。",
        "dynasty": "宋",
        "collection_info": null
    },
    {
        "title": "禅人写真求赞  其七六",
        "author": "释正觉",
        "content": "庐陵米价百念升，赵州萝卜半千秤。\n只么郎当住持，洎合殃杀性命。\n省不省，脑后更将楔钉。",
        "dynasty": "宋",
        "collection_info": null
    },
    {
        "title": "禅人写真求赞  其七七",
        "author": "释正觉",
        "content": "閒云卷雨，野水怀秋。\n一心绝待，六处不收。\n是箇面觜兮，还相识不。",
        "dynasty": "宋",
        "collection_info": null
    },
    {
        "title": "禅人写真求赞  其七八",
        "author": "释正觉",
        "content": "胸中事简，面上气和。\n白头随我老，青眼见人多。\n一身幸且惭愧，千钵相从奈何。\n曲木床头坐不语，玉蟾推月过星河。",
        "dynasty": "宋",
        "collection_info": null
    },
    {
        "title": "禅人写真求赞  其七九",
        "author": "释正觉",
        "content": "髮白星星，心鑑灵灵。\n随机说法，应物现形。\n天与之清，地与之宁。\n野云曳曳兮，山月亭亭。",
        "dynasty": "宋",
        "collection_info": null
    },
    {
        "title": "禅人写真求赞  其八○",
        "author": "释正觉",
        "content": "家风贫自惭，面孔恶人嫌。\n点漆之眼有角，截筒之鼻无尖。\n颠毛寒覆雪，项瘿暗消盐。\n说妙谈玄兮迟钝口觜，呵佛骂祖兮诳吓闾阎。",
        "dynasty": "宋",
        "collection_info": null
    },
    {
        "title": "禅人写真求赞  其八一",
        "author": "释正觉",
        "content": "禅床默默，无得之得。\n寒淡赋心，清贫入骨。\n秋彻鲛人之家，霜摩老兔之窟。\n万象影中兮自纵自横，百草头上兮随出随没。",
        "dynasty": "宋",
        "collection_info": null
    },
    {
        "title": "禅人写真求赞  其八二",
        "author": "释正觉",
        "content": "眼低眉棱，骨寒肩耸。\n道情閒不羁，禅胆老能勇。\n流水清而月随，青山瘦而云拥。\n诸缘廓凈兮拈却头皮，一句妙圜兮好看鼻孔。",
        "dynasty": "宋",
        "collection_info": null
    },
    {
        "title": "禅人写真求赞  其八三",
        "author": "释正觉",
        "content": "且道是何面觜，刚地无风浪起。\n默默閒自照心，了了倚谁传髓。\n白鸥暮落烟沙秋，寒卧芦华明月裏。",
        "dynasty": "宋",
        "collection_info": null
    },
    {
        "title": "禅人写真求赞  其八四",
        "author": "释正觉",
        "content": "是处分身，如谷之神。\n有应之月，无私之春。\n行将五路开双手，一切门头只箇人。",
        "dynasty": "宋",
        "collection_info": null
    },
    {
        "title": "禅人写真求赞  其八五",
        "author": "释正觉",
        "content": "虚而通，用而冲。\n默游量外，直照环中。\n云水一身瘠，家风四壁空。\n相逢有知己，点指识渠侬。",
        "dynasty": "宋",
        "collection_info": null
    },
    {
        "title": "禅人写真求赞  其八六",
        "author": "释正觉",
        "content": "双目寒青，秋水冷冷。\n半颠衰白，春雪星星。\n山雾霏霏文豹变，松月娟娟梦鹤醒。\n妙应方圜兮了无外法，尘缘俯仰兮初不吾经。",
        "dynasty": "宋",
        "collection_info": null
    },
    {
        "title": "禅人写真求赞  其八七",
        "author": "释正觉",
        "content": "鹤老松孤，泉寒石癯。\n镜之对像，谷之答呼。\n万缘杂错不是有，一点灵明不是无。\n湛存妙应兮机轮活枢。",
        "dynasty": "宋",
        "collection_info": null
    },
    {
        "title": "凭宣教写真请赞",
        "author": "释正觉",
        "content": "山林之姿，水月之像。\n雷潜九地之中，春在百华之上。\n随缘半合半开，分付全收全放。\n渊默家风，纵横伎俩。\n道超情也万法齐平，心出碍也十方通畅。",
        "dynasty": "宋",
        "collection_info": null
    },
    {
        "title": "薄了固保义写予真请赞",
        "author": "释正觉",
        "content": "灵灵而真，默默而神。\n眉毛低盖眼，鼻孔直欺唇。\n千华上何须问佛，百草头自然有春。\n一微尘裏也来说法，三千界内不碍分身。",
        "dynasty": "宋",
        "collection_info": null
    },
    {
        "title": "乌墩密印大师仁公真赞",
        "author": "释正觉",
        "content": "唇口能缄，眉目如笑。\n应外而冲，虚中而照。\n全身放下是全身，一点独灵常了了。",
        "dynasty": "宋",
        "collection_info": null
    },
    {
        "title": "善友陆铨写真请赞",
        "author": "释正觉",
        "content": "野云情态閒，秋山风骨瘦。\n真照也默默而灵，湛存也绵绵而寿。\n圆蒲曲木兮清白传家，老鹤苍松兮岁寒去就。",
        "dynasty": "宋",
        "collection_info": null
    },
    {
        "title": "赞法云昇律师",
        "author": "释正觉",
        "content": "云容閒而未收，月魄湛而不流。\n严凈身器也依律而住，虚明神宇也唯道而游。\n凛凛清姿兮颠毛覆雪，寥寥霁色兮心鑑含秋。",
        "dynasty": "宋",
        "collection_info": null
    },
    {
        "title": "仗锡为长老写真求赞",
        "author": "释正觉",
        "content": "木老春迟，山寒雪早。\n潮退珊瑚林，霁空明月晓。\n守默自如，对缘恰好。\n得往得来，随起随倒。\n龙潭觑破天皇，马祖踏着水潦。",
        "dynasty": "宋",
        "collection_info": null
    },
    {
        "title": "像维那写老病阿师像请赞",
        "author": "释正觉",
        "content": "芙蓉之枝，丹山之儿。\n一丝联自信，三昧约谁知。\n珊瑚寒月堕影，琥珀老松流滋。\n诸缘豁凈兮山空秋壮，万态变通兮华丽春脂。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 大光明藏",
        "author": "释正觉",
        "content": "衲僧拨转铁牛机，默耀灵通底是谁。\n月兔影沉云母地，海禽梦卧珊瑚枝。\n韶阳佛法嫌饶舌，鲁祖家风解惜眉。\n端坐环中虚白处，纵经尘劫箇难移。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 文殊师利菩萨章",
        "author": "释正觉",
        "content": "曼殊大士振真风，智洗无明去夙蒙。\n眼翳纔消华自灭，灵光独照妄还镕。\n木人步转初归位，玉女机回却借功。\n纲领提持看手段，门门变态是神通。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 普贤菩萨章",
        "author": "释正觉",
        "content": "侬家活计本天然，剎剎尘尘见普贤。\n犀角一星蟾影透，神珠九曲蚁丝穿。\n觉非渐次亡棱缝，幻自消镕得混圆。\n妙应通身无向背，古菱花不染媸妍。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 普眼菩萨章",
        "author": "释正觉",
        "content": "谁从普眼道场来，天帝堂前珠网开。\n彻底光明成一段，箇中清凈绝纤埃。\n交罗理事真空观，照破根尘不夜台。\n恰恰相应尔时节，陶家壁上起梭雷。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 金刚藏菩萨章",
        "author": "释正觉",
        "content": "黄金出矿断前疑，岸走舟安觉所欺。\n动目是渠摇湛水，聚萤无我灼须弥。\n翳消便见飞华尽，机迅将知击电迟。\n识得堆堆庵内主，外魔那得到藩篱。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 弥勒菩萨章",
        "author": "释正觉",
        "content": "痴根爱种力锄除，一段灵明是旧基。\n插草天人深会意，拈华尊者笑开眉。\n鱼行大士须珍重，布袋憨僧且伏惟。\n处处鼻头相撞磕，唯心境界你谩谁。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 清凈慧菩萨章",
        "author": "释正觉",
        "content": "觉了前前非处难，而今步步到长安。\n色心㳷合无丝路，法性圆融没许般。\n箇事本来元脱洒，几人到此出颟顸。\n妄亡起灭功成也，应笑风旛动剎竿。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 威德自在菩萨章",
        "author": "释正觉",
        "content": "门开三观莫迟留，得路行行到始休。\n鑑像照心无所住，楼钟出碍有来由。\n顶中具眼如天主，肘后分符似国侯。\n应世度生游幻海，月船风棹驾涛头。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 辩音菩萨章",
        "author": "释正觉",
        "content": "妙圆单复绝中边，五五机轮互换难。\n絃管调来声律合，梭丝织出锦文观。\n身心一一能分应，手眼千千不可谩。\n似付盐梅岩叟用，和羹无復见咸酸。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 凈诸业障菩萨章",
        "author": "释正觉",
        "content": "证语由来把柄长，重重脱处雪加霜。\n众生相在犹流浪，寿命根除自息狂。\n退骨龙能将雨去，蜕鳞鲲復得风翔。\n郢人斲尽蝇泥也，方见元初鼻孔光。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 普觉菩萨章",
        "author": "释正觉",
        "content": "药病相攻双去难，心华开发自家禅。\n天真历历非修证，日用堂堂岂授传。\n高步丹霄知得计，止啼黄叶信成权。\n底时屑屑行泥滓，可笑蜗牛自涴涎。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 圆觉菩萨章",
        "author": "释正觉",
        "content": "选场随手取标毬，长短期中入社流。\n觉后绳绳机自脱，悟来密密类难收。\n十分饱足雪山草，一色浑成露地牛。\n风扫水天尘翳尽，芦华相照月明秋。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 贤善首菩萨章",
        "author": "释正觉",
        "content": "陀罗尼句觉皇宣，一略闻名胜施缘。\n端见髓心相付嘱，莫将耳口作流传。\n顿机做处天飞电，大器任时海纳川。\n不是老婆情分切，肯留文字破尼干。",
        "dynasty": "宋",
        "collection_info": null
    },
    {
        "title": "次韵真歇和尚圆觉经颂一十四首 总颂",
        "author": "释正觉",
        "content": "木童吟处槁回春，箇裏庄严功德林。\n垂手断崖知路活，藏身空劫忌机沈。\n未翻识浪无多子，不挂唇皮有一音。\n佛祖契心言迹外，炷香清坐与追寻。",
        "dynasty": "宋",
        "collection_info": null
    },
    {
        "title": "别洪山预和尚",
        "author": "释正觉",
        "content": "般游念未稳，又别住山人。\n雁影水中字，云心江上宾。\n同条如是住，千里亦成邻。\n深翠一枝玺，腐红五合陈。\n回途登鸟道，华木故园春。",
        "dynasty": "宋",
        "collection_info": null
    },
    {
        "title": "别满首座",
        "author": "释正觉",
        "content": "丹山凤窟冷相依，惭愧如今羽翼齐。\n云外翔鸣同颉颃，林间啄步暂分携。\n玉华衔处天容晓，珠树栖时月影低。\n引喙醴泉期后会，殆将新语濯尘泥。",
        "dynasty": "宋",
        "collection_info": null
    },
    {
        "title": "别环首座",
        "author": "释正觉",
        "content": "雪立空庭畴堕宾，丹山握手履芳尘。\n石人破晓初移位，玉女羞明却转身。\n去意江湖频挂梦，回头棠棣一成春。\n丛林衰色待膏沃，侧耳风霆起蛰鳞。",
        "dynasty": "宋",
        "collection_info": null
    },
    {
        "title": "与楷知仓",
        "author": "释正觉",
        "content": "米坊能者较些些，七百僧中独作家。\n半夜传来衣有据，机前收得镜无瑕。\n祖师只么闲舂碓，若子如今莫撒沙。\n古井先秋念枯冷，金绳钓出玉虾蟆。",
        "dynasty": "宋",
        "collection_info": null
    },
    {
        "title": "与因典座",
        "author": "释正觉",
        "content": "胸中行脚事分明，亲见芙蓉缀晚英。\n黑马踏霜元不迹，白鱼吹水了无声。\n投机曾弄无须锁，出手相扶折脚铛。\n去米去沙还未可，要须偏正并头行。",
        "dynasty": "宋",
        "collection_info": null
    },
    {
        "title": "与白表白",
        "author": "释正觉",
        "content": "密室分灯光焰焰，空壶着月影沈沈。\n谁言古殿今无佛，只在其时来梵音。",
        "dynasty": "宋",
        "collection_info": null
    },
    {
        "title": "十月朔与法上人南谷行  其一",
        "author": "释正觉",
        "content": "拖策鸣林游兴浓，要将丘壑醉青瞳。\n黄华尚媚秋余日，锦树那禁霜后风。\n转岫虵行岐屈曲，断崖虹卧水丁东。\n谁悭剧味平生事，分付饮茶谈笑中。",
        "dynasty": "宋",
        "collection_info": null
    },
    {
        "title": "十月朔与法上人南谷行  其二",
        "author": "释正觉",
        "content": "一筇双屦征具简，幽讨胜友宾栖深。\n与公半夜丘壑语，慰我平生麋鹿心。\n倒榻雅成山水梦，落泉寒作丝桐音。\n归欤城寺禅肤粟，定是流想来家林。",
        "dynasty": "宋",
        "collection_info": null
    },
    {
        "title": "别觉知藏",
        "author": "释正觉",
        "content": "一从豆颗爆寒灰，头角峥嵘顶目开。\n碧玉盘中珠宛转，瑠璃殿上月徘徊。\n木人顾影当明去，石女披云半夜来。\n偏正功圆须转位，入廛垂手类难该。",
        "dynasty": "宋",
        "collection_info": null
    },
    {
        "title": "与诺侍者",
        "author": "释正觉",
        "content": "梦回茶碗手亲扶，雅意沩山转道枢。\n自唤主人酬一诺，谁违尊者应三呼。\n死生到日还能否，辜负当年是有无。\n妙得古人行履处，了无些事作工夫。",
        "dynasty": "宋",
        "collection_info": null
    },
    {
        "title": "与杲侍者",
        "author": "释正觉",
        "content": "道吾当年不肯道，渐源中路没商量。\n先师灵骨今犹在，无用扶锹上法堂。",
        "dynasty": "宋",
        "collection_info": null
    },
    {
        "title": "送通禅者之襄阳",
        "author": "释正觉",
        "content": "疏巢凄冷卧西柯，梦觉归思遽许多。\n风雨江头乱雁字，家山坞外悬渔蓑。\n白杨村落庞居士，青石浮图藴大哥。\n倦倚苍松坐凉夕，兔推明月下星河。",
        "dynasty": "宋",
        "collection_info": null
    },
    {
        "title": "宗知客",
        "author": "释正觉",
        "content": "虚明一念洗粉埃，眼在髑髅眉底开。\n玉凤衔华春不老，金鸡唤月梦初回。\n匣中古剑光干斗，壁上寒梭蛰破雷。\n佛祖入廛成化事，那嫌榼𣜂鼻头堆。",
        "dynasty": "宋",
        "collection_info": null
    },
    {
        "title": "与初禅人",
        "author": "释正觉",
        "content": "洞下家风虚一着，白牛耕断青山脚。\n而今何处不逢渠，鼻孔纍垂相撞磕。\n阿剌剌，始信从来无缚脱。",
        "dynasty": "宋",
        "collection_info": null
    },
    {
        "title": "与充维那",
        "author": "释正觉",
        "content": "机梭未动若为颜，一点虚灵入道环。\n明月光中窥自己，白云影外到家山。\n金鳌转侧夜潮落，玉马嘶鸣春信还。\n得手应心无不可，脱然时事岂相关。",
        "dynasty": "宋",
        "collection_info": null
    },
    {
        "title": "送僧归豫章省亲",
        "author": "释正觉",
        "content": "宾茧风枝梦不宁，夜堂思对老人星。\n一心归去事萱草，千里相求鸣鹡鸰。\n树树丹枫金堕叶，丛丛黄叶雪浮汀。\n西山秀骨濯秋雨，窗户卷帘分远青。",
        "dynasty": "宋",
        "collection_info": null
    },
    {
        "title": "与简禅人",
        "author": "释正觉",
        "content": "虚明道洗壮心秋，畦服蒙颅下板头。\n定起要看星汉兔，回机失却雪山牛。",
        "dynasty": "宋",
        "collection_info": null
    },
    {
        "title": "与演侍者",
        "author": "释正觉",
        "content": "白鸥定怪盟事寒，杖蔾投社不多难。\n苇风华雪秋着岸，船月蓬霜夜转滩。\n丘壑身心徒役梦，江湖臭味赋游般。\n它时衣外传来物，唤得回头倒剎竿。",
        "dynasty": "宋",
        "collection_info": null
    },
    {
        "title": "显禅人求颂",
        "author": "释正觉",
        "content": "显处机须隐，忙时智自閒。\n泥牛初出海，玉马復临关。\n寒水澄涵月，流云静倚山。\n回途分化柄，不作旧家悭。",
        "dynasty": "宋",
        "collection_info": null
    },
    {
        "title": "蒙禅人丐麦求颂",
        "author": "释正觉",
        "content": "杖头挂钵丐丹丘，力破清贫一点忧。\n红雨几番华事老，黄云万顷麦家秋。\n对缘手眼通身是，应物机轮转处幽。\n归理韶阳餬饼话，肚皮束篾饱齁齁。",
        "dynasty": "宋",
        "collection_info": null
    },
    {
        "title": "送缘上人持钵",
        "author": "释正觉",
        "content": "缘丐人间一锡飞，苍岩烟腻雪初晞。\n风丝未许闹禅眼，云锦将看落化机。\n自勉丛林供食钵，谁嫌尘土翳征衣。\n归来僧饱上方饭，相伴春山歌采薇。",
        "dynasty": "宋",
        "collection_info": null
    },
    {
        "title": "与法上人南谷过黄氏居  其一",
        "author": "释正觉",
        "content": "淡烟苍树水溅溅，黄氏初平已得仙。\n满地痴羊不收拾，夕阳零乱绕篱眠。",
        "dynasty": "宋",
        "collection_info": null
    },
    {
        "title": "与法上人南谷过黄氏居  其二",
        "author": "释正觉",
        "content": "乱石深云寻野泉，老侬怪我地行仙。\n钟情山水醇于酒，今夜竹床成醉眠。",
        "dynasty": "宋",
        "collection_info": null
    },
    {
        "title": "与辅禅人",
        "author": "释正觉",
        "content": "方游捋遍虎髭鬚，空劫壶中探有无。\n风月满头功未转，江山入骨病难扶。\n针投芥粒机非爽，絃续鸾胶道不枯。\n归去丛林看仪羽，丹山出处九包雏。",
        "dynasty": "宋",
        "collection_info": null
    },
    {
        "title": "与嵩禅人",
        "author": "释正觉",
        "content": "乌石岭头相见，长生路上常逢。\n正是游山时节，落华芳草蒙茸。",
        "dynasty": "宋",
        "collection_info": null
    },
    {
        "title": "次韵端楞伽与生首座",
        "author": "释正觉",
        "content": "缚茨枯坐九江东，镜像虚融方寸中。\n舜若多身禅夜看，母陀罗臂用时通。\n缘生谁兆有非有，寂照自知空不空。\n道契观音斯善应，萧萧竹雨杂松风。",
        "dynasty": "宋",
        "collection_info": null
    },
    {
        "title": "假日山行",
        "author": "释正觉",
        "content": "平生胸中云外峯，有閒便与扶瘦筇。\n但知一世丘壑味，想得十分猿鸟从。\n明见秋容山洗雨，清可人意风吟松。\n归来游兴散不尽，谁杵唤月黄昏钟。",
        "dynasty": "宋",
        "collection_info": null
    },
    {
        "title": "别陆尚书",
        "author": "释正觉",
        "content": "千里同风德不孤，心秋觉月照空壶。\n两头坐断何生死，一点圆明异有无。\n木马寒嘶青草坞，泥牛春种白云区。\n见闻佛事谁迎背，用处全机道转枢。",
        "dynasty": "宋",
        "collection_info": null
    },
    {
        "title": "超然居士得得问道于宝峰祥禅师且欲归歌长篇以谢予偕其行见挽以和渍笔说句继之",
        "author": "释正觉",
        "content": "门门通彻长安道，信手拈来还恰好。\n脚跟踏着赵州关，丈六金身一茎草。\n我初相会箇中人，法法圆通见怀抱。\n杖屦追随来道场，不学痴禅事关扫。\n青山白云一径通，行行鸟道谁寻讨。\n宝峯师是马馰儿，相得而今恨不早。\n吸尽西江居士庞，唤回竖指俱胝老。\n泥牛力耕空劫春，木人捧出形山宝。\n罢捋虎鬚归去来，荆棘林中任起倒，午日丽天光杲杲。",
        "dynasty": "宋",
        "collection_info": null
    },
    {
        "title": "过王彦与郊居",
        "author": "释正觉",
        "content": "晨露晞时桑柘，宿云敛处溪山。\n摩诘画图未卷，渊明农事初閒。",
        "dynasty": "宋",
        "collection_info": null
    },
    {
        "title": "与福州满禅人",
        "author": "释正觉",
        "content": "而今别后记丁宁，曹洞家风句未形。\n月满凤林寒不梦，年深龟殻灼犹灵。\n沈沈莫触蛇头毒，的的须明犀角星。\n便与放开聊展手，那时相见望州亭。",
        "dynasty": "宋",
        "collection_info": null
    },
    {
        "title": "投食山家",
        "author": "释正觉",
        "content": "霜晨蔾杖起孤禅，乞食山家图省缘。\n斜径顺风鸣竹火，飞甍迷眼映松烟。\n秋羹木鼈有真味，午饭树鸡无俗羶。\n谁谓客床卧不稳，我无支遁买山钱。",
        "dynasty": "宋",
        "collection_info": null
    },
    {
        "title": "礼大阳明安塔道中得句",
        "author": "释正觉",
        "content": "佳处轸游念，芒鞋筇杖俱。\n溪寒卧虹饿，路暗垂云腴。\n冈树鸠呼雨，田家鸡告晡。\n此心亮谁语，三绕石浮屠。",
        "dynasty": "宋",
        "collection_info": null
    },
    {
        "title": "教禅人出丐求颂",
        "author": "释正觉",
        "content": "历历枢中转化机，出门气象履芳时。\n溪光丽濯红锦段，风柳细捻黄金丝。\n空空不碍浑亡我，处处相逢却是谁。\n会得宾头卢见佛，向人卖弄有长眉。",
        "dynasty": "宋",
        "collection_info": null
    },
    {
        "title": "妙禅人出丐求颂",
        "author": "释正觉",
        "content": "劫壶浩浩洗魔缘，妙处真观自见前。\n的的未萌明宾际，灵灵无得入深禅。\n风抟海运鲲将蜕，月皎沙寒鹭不眠。\n触事投谐能转变，何妨大浪驾空船。",
        "dynasty": "宋",
        "collection_info": null
    },
    {
        "title": "折桂章首座近自双泉来因作句与之",
        "author": "释正觉",
        "content": "家林稳卧一巢云，厌作梁家庵底宾。\n折桂手舒寒触月，衔珠眼合梦游春。\n庭除不见雨华鸟，麋鹿能来呼谷神。\n五老芳邻归问讯，笑谈相对白头新。",
        "dynasty": "宋",
        "collection_info": null
    },
    {
        "title": "宣和甲辰岁开十日予欲束衣随淮水东下锦官常禅人且合掌请语因留三绝  其一",
        "author": "释正觉",
        "content": "麓华联蕾破春红，惭愧无私造化功。\n谁怕满头椿岁月，要听啼鸟说家风。",
        "dynasty": "宋",
        "collection_info": null
    },
    {
        "title": "宣和甲辰岁开十日予欲束衣随淮水东下锦官常禅人且合掌请语因留三绝  其二",
        "author": "释正觉",
        "content": "蔬肠那着一星愁，但觉春眠粥似稠。\n梦外寻盟何处是，荻洲稚子绿排头。",
        "dynasty": "宋",
        "collection_info": null
    },
    {
        "title": "宣和甲辰岁开十日予欲束衣随淮水东下锦官常禅人且合掌请语因留三绝  其三",
        "author": "释正觉",
        "content": "恬然谁作去留心，月下沧波风过林。\n相别相逢定何所，明明向道只如今。",
        "dynasty": "宋",
        "collection_info": null
    },
    {
        "title": "送仝座主归上党  其一",
        "author": "释正觉",
        "content": "月兔含清欲喷霜，客怀陈习作归翔。\n虽云扫尽名言垢，我笑熏成知见香。\n聚石为徒头易点，悟空能讲义难量。\n到家握麈随宜说，莫对余机挥界方。",
        "dynasty": "宋",
        "collection_info": null
    },
    {
        "title": "送仝座主归上党  其二",
        "author": "释正觉",
        "content": "觉海长鲸作蜕翔，青天端以背磨光。\n胸中浩浩吞云梦，眉际津津秀太行。\n静榻每来成友语，孤筇它往咽人肠。\n后将访我先传雁，为薙别来三径荒。",
        "dynasty": "宋",
        "collection_info": null
    },
    {
        "title": "送仝座主归上党  其三",
        "author": "释正觉",
        "content": "夜明帘外月天霜，衲子还家机事忘。\n枯木吟云须内照，死蛇含毒更堤防。\n闻琴起舞饮光习，放镜迷头演若狂。\n好是重来斲蝇翼，祖师鼻孔要生光。",
        "dynasty": "宋",
        "collection_info": null
    },
    {
        "title": "大明庵留偈",
        "author": "释正觉",
        "content": "略彴横门下转流，挂窗山在屋檐头。\n大明古意是时节，霜夜月堂帘上鈎。",
        "dynasty": "宋",
        "collection_info": null
    },
    {
        "title": "心知庄求颂",
        "author": "释正觉",
        "content": "耕云种月自由人，田地分明契券真。\n黄独将看炊作饭，白牛今已牧来纯。\n镢头活计时时用，物外家风处处亲。\n禾黍十分秋可望，饱丛林汉着精神。",
        "dynasty": "宋",
        "collection_info": null
    },
    {
        "title": "与胨禅人",
        "author": "释正觉",
        "content": "白苹风作江头秋，青鸟梦随沙水流。\n清兴十分蓬上月，满船载入芦华洲。\n斯适意，去来休。\n六鳌合负归来也，烟浪雪飜收钓鈎。",
        "dynasty": "宋",
        "collection_info": null
    },
    {
        "title": "纯白禅人求颂",
        "author": "释正觉",
        "content": "明月芦华未得如，清光自照本来虚。\n十方坐断须拈帽，一色功圆要放锄。\n转背石人归位后，抬头玉马过关初。\n尘尘剎剎见身相，方信曹山井觑驴。",
        "dynasty": "宋",
        "collection_info": null
    },
    {
        "title": "泐潭云庵偶作",
        "author": "释正觉",
        "content": "曦色云庵半堵红，霜林初暖鸟啼风。\n下知人在萝窗裏，瞑目炉熏百虑空。",
        "dynasty": "宋",
        "collection_info": null
    },
    {
        "title": "次韵超然与折桂觉大师兼简方丈老",
        "author": "释正觉",
        "content": "束肚三条篾，恬然卧家林。\n机深大仰寂，用捷长沙岑。\n空壑溪鸣玉，疏筠月漏金。\n东山师叔在，此道未浮沈。",
        "dynasty": "宋",
        "collection_info": null
    },
    {
        "title": "借雪窦韵送超然居士赵表之时在泐潭",
        "author": "释正觉",
        "content": "一口吸尽西江水，马师家风擢然起。\n老庞俯伏嗣芳尘，古也今也谁如此。\n超然道与若人交，南游浩意未相饶。\n风清骨秀眼寒碧，玉井冰壶冻不消。\n羌床孤卧凈名室，无住无依脱虚溢。\n渊然一默乃全提，不二门开肖当日。\n佛事圆来作归想，出门歧路平如掌。\n到家儿女独圞头，相对无言得真赏。",
        "dynasty": "宋",
        "collection_info": null
    },
    {
        "title": "南麓新居",
        "author": "释正觉",
        "content": "山麓水滨竹木阴，我侬懒养静居深。\n一生自足淡中味，三际那收閒底心。\n壑云未成出岫意，松风能作下滩音。\n十分清兴与谁共，想有沃洲支道林。",
        "dynasty": "宋",
        "collection_info": null
    },
    {
        "title": "送嵩上人住庵  其一",
        "author": "释正觉",
        "content": "世间尘杂长人瘿，归卧萝龛霜月影。\n裏许离微妙转功，玉壶夜汲瑠璃井。\n吾家语味嚼枯硬，醉饱回来双眼冷。\n云水明明得自由，六门事外谁关屏。",
        "dynasty": "宋",
        "collection_info": null
    },
    {
        "title": "送嵩上人住庵  其二",
        "author": "释正觉",
        "content": "禅腹须来竹篾缠，好看水牯自耕田。\n布单不卖三千里，树耳谁疑二十年。\n一句合头尊旅会，十方坐断正偏圆。\n它时投杖来相访，且莫穷忙空竖拳。",
        "dynasty": "宋",
        "collection_info": null
    },
    {
        "title": "送嵩上人住庵  其三",
        "author": "释正觉",
        "content": "烧痕笋蕨富登春，谁解看承庵内人。\n天供异华功未尽，龙吟枯木病难泯。\n夜禅终作寒蝉蜕，昼卧何妨倦鸟伸。\n后日重来勘诸祖，阿谁鈎上赤梢鳞。",
        "dynasty": "宋",
        "collection_info": null
    },
    {
        "title": "荣上人发心知罗汉堂办茶油事乞颂",
        "author": "释正觉",
        "content": "这开梦觉底因缘，佛佛心同亡后先。\n一点灵明三世外，十分妙凈万机前。\n琢磨自得丛林下，游戏何妨百草颠。\n尘剎纵横俱化事，起家人只奋空拳。",
        "dynasty": "宋",
        "collection_info": null
    },
    {
        "title": "心上人乞食求颂",
        "author": "释正觉",
        "content": "去去之人乞食心，春风浩荡洗丛林。\n松蹊香腻糁黄粉，竹坞清癯包玉簪。\n炊甑分珠斋钵满，凈瓶汲月夜塘深。\n归来磨濯光明在，向道尘泥不涴金。",
        "dynasty": "宋",
        "collection_info": null
    },
    {
        "title": "访杨才叔不遇留偈斋舍",
        "author": "释正觉",
        "content": "呼筇起寂下云居，寒麓回春寻友于。\n烟染草芒三径暗，雪晞麦脚一鉏濡。\n欲求真语涤尘想，那畏峭风生粟肤。\n不见诗郎归怅怏，清癯时对石菖蒲。",
        "dynasty": "宋",
        "collection_info": null
    },
    {
        "title": "解首座职事书记相招以偈力辞",
        "author": "释正觉",
        "content": "原鸰能作归呼音，暮风堕叶秋在林。\n路沙漠漠水潏潏，夜色冉冉山阴阴。\n坐冠多士自省短，挽袂乃友相知深。\n乞与高閒偿夙歉，闭门稳卧舒疲心。",
        "dynasty": "宋",
        "collection_info": null
    },
    {
        "title": "偶成示众",
        "author": "释正觉",
        "content": "杨柳斜风力弱，芭蕉击雨声寒。\n莫把见闻作对，谁将声色相瞒。",
        "dynasty": "宋",
        "collection_info": null
    },
    {
        "title": "成侍者求颂",
        "author": "释正觉",
        "content": "真源不皱风，月兔影澄水。\n枯情但恬如，默默饱禅味。\n家风乃廓然，当年第一义。\n机轮转有方，万化出弹指。",
        "dynasty": "宋",
        "collection_info": null
    },
    {
        "title": "庚子冬二十八日天意晴和与止上人同南麓行横冈转流长作清响阴溪直木寒无悴容到竹林人家饮茶而还",
        "author": "释正觉",
        "content": "云麓胜处夙未到，清行兴锐忘崎嵚。\n谁无瘦杖少扶力，我与幽人同赏心。\n壑津软缘自宛转，岸树老碧长阴森。\n溪西乞火煮茶去，竹裏人家斋磬音。",
        "dynasty": "宋",
        "collection_info": null
    },
    {
        "title": "别五祖山悦众",
        "author": "释正觉",
        "content": "东山聚散亦夤缘，华吐芳姿柳锁烟。\n肯处根尘非一一，用时手眼恰千千。\n塔中祖有相传事，岭外人元不会禅。\n后日能来圆此话，未嫌敲枕唤春眠。",
        "dynasty": "宋",
        "collection_info": null
    },
    {
        "title": "五祖将禅人求颂",
        "author": "释正觉",
        "content": "东风吹断濡华雨，淮上秀峯青可数。\n束屦欲寻南北山，卷衣又别东西祖。\n渊鱼蒲鸟闹一家，汀笋溪蔬甘两箸。\n处处相逢记得么，夜寒月在珊瑚树。",
        "dynasty": "宋",
        "collection_info": null
    },
    {
        "title": "云上人持钵求颂",
        "author": "释正觉",
        "content": "云林风雪暮纤纤，滴沥寒声晓断檐。\n一点丐心盟杖屦，十分化事入锤钳。\n霁光如拭月无碍，华锦落机春不嫌。\n百亿分身遍尘剎，见闻萧洒孰相黏。",
        "dynasty": "宋",
        "collection_info": null
    },
    {
        "title": "清上人持钵求颂",
        "author": "释正觉",
        "content": "苕霅溪头柳眼青，食时持钵众香城。\n诸邻定怪颠毛白，久客自怜心境清。\n重念雪寒亲麈语，无忘水暖走鸥盟。\n饱丛林汉深相悉，笋蕨春山次第生。",
        "dynasty": "宋",
        "collection_info": null
    },
    {
        "title": "送广禅人",
        "author": "释正觉",
        "content": "温风促客下云岭，触处无心即道游。\n得坐会当明变豹，出门须解倒骑牛。\n衝烟筇入青萝径，载月船回白鸟洲。\n中外夷犹功迹绝，㳷然天水一成秋。",
        "dynasty": "宋",
        "collection_info": null
    },
    {
        "title": "勤大师访别作句赠之",
        "author": "释正觉",
        "content": "若子能来过我门，端知良遂志弥敦。\n微尘破处得经卷，万象纷时空眼根。\n与世支离谁恶意，怪人棱瘦自秋痕。\n归兴定到家林稳，山月流明洗夜昏。",
        "dynasty": "宋",
        "collection_info": null
    },
    {
        "title": "送金上人之水南",
        "author": "释正觉",
        "content": "裏许由来懒荷担，百草头上何廉纤。\n半夜对月笑拍手，不见喷霜三脚蟾。\n劫空有句妙如许，公去谁余对眉语。\n后见太平堂上师，敢烦为我分明举。",
        "dynasty": "宋",
        "collection_info": null
    },
    {
        "title": "送觉禅人",
        "author": "释正觉",
        "content": "明月堂虚客不留，衡湘秀处赋清游。\n回途復妙无遗影，天水从来一样秋。",
        "dynasty": "宋",
        "collection_info": null
    },
    {
        "title": "送愿上人归乡",
        "author": "释正觉",
        "content": "溪头买船归鄂渚，一棹清风夜蟾午。\n行尽韶山半月程，白云儿就青山父。\n岩头老子末后句，此到将知问不语。\n无缝塔前风色高，洞然不隔丝毫许。\n丁宁此去快须回，吾家之子要全才。\n不坐两头明暗路，偏中归去正中来。\n阿呵呵，胸次风流知几何。",
        "dynasty": "宋",
        "collection_info": null
    },
    {
        "title": "自庐山折桂旛竿原下望彭蠡湖握杖过前山僧舍说偈",
        "author": "释正觉",
        "content": "木落山骨瘦，水退沙痕隆。\n渔舟弄江日，一叶浮软红。\n眼底事不俗，道人心若冲。\n旛竿头进步，云水展家风。",
        "dynasty": "宋",
        "collection_info": null
    },
    {
        "title": "出康庐渡江淮山拜诸祖塔道中作",
        "author": "释正觉",
        "content": "涩舟沙水岸棱棱，岸上春泥深涴藤。\n回首康山怀结社，真情祖室事传灯。\n子孙亹亹雪庭可，衣钵绳绳舂屋能。\n坐照少林墙面意，湛明心地莹如冰。",
        "dynasty": "宋",
        "collection_info": null
    },
    {
        "title": "与传道者",
        "author": "释正觉",
        "content": "残毳编衣裹槁形，胸中底事独醒醒。\n亡机冲应用时妙，活眼冷窥虚处灵。\n语秀锦云春片段，气清梅雪晓零星。\n而今功尽牛头懒，华鸟不来风扫庭。",
        "dynasty": "宋",
        "collection_info": null
    },
    {
        "title": "题至游庵兼简庵中道友",
        "author": "释正觉",
        "content": "真实人居遍十方，至游处处露堂堂。\n鹅于水器择其乳，蜂在华房采得香。\n心鑑照中无垢翳，道环虚裏见神光。\n能来闹市住三昧，鸟度长空迹不彰。",
        "dynasty": "宋",
        "collection_info": null
    },
    {
        "title": "次韵传道者且游落星院",
        "author": "释正觉",
        "content": "风立沙根肤粟顽，冷涵星石水湾湾。\n登舟欲济轩窗底，扶槛政疑图画间。\n云拭山容苍玉障，日浮江面紫金环。\n回头五老相招我，林友无嫌夜扣关。",
        "dynasty": "宋",
        "collection_info": null
    },
    {
        "title": "怀上人出丐求颂",
        "author": "释正觉",
        "content": "胡床拥毳怯春寒，怀丐人行野雪干。\n风信入华披锦段，月魂堕水濯金盘。\n浄名取饭亡多力，慈氏开门只一弹。\n妙得其中佛受用，头头成见不相瞒。",
        "dynasty": "宋",
        "collection_info": null
    },
    {
        "title": "一知殿化佛殿僧堂中灯油求颂",
        "author": "释正觉",
        "content": "佛灯谁我续光明，果若莲开大梦醒。\n香草有心持洁白，兰膏无脚湛寒青。\n默耕化外那知夜，真照壶中不觉冥。\n家世儿孙传底事，从教辉耀显门庭。",
        "dynasty": "宋",
        "collection_info": null
    },
    {
        "title": "亮禅人持钵求颂",
        "author": "释正觉",
        "content": "家林一锡飞，炊处青烟微。\n严默起禅板，虚通转化机。\n溪寒秋染色，月冷夜流辉。\n莫学西山亮，此行宜早归。",
        "dynasty": "宋",
        "collection_info": null
    },
    {
        "title": "初禅人持钵求颂",
        "author": "释正觉",
        "content": "佛事潜通兴化门，用时斤斧莫成痕。\n全机超出轮回际，一句拔除生死根。\n凉吹洗磨烦袂暑，素蟾排逐夜台昏。\n鹅王引饮唯醇味，水乳斯分不我浑。",
        "dynasty": "宋",
        "collection_info": null
    },
    {
        "title": "过般若庵",
        "author": "释正觉",
        "content": "重轩瘦立曲栏头，岛屿青微冷枕流。\n望眼解随沙水转，赏心真与岸云浮。\n平分野色连延屋，点破江光相趁舟。\n般若空宗深得义，森罗元不碍人休。",
        "dynasty": "宋",
        "collection_info": null
    },
    {
        "title": "登云庵",
        "author": "释正觉",
        "content": "屠苏对碧溪，霜草露幽蹊。\n顾我丘壑醉，知谁尘土迷。\n萝门窥窈窕，云磴履高低。\n猿鸟未相弃，伴人烟树栖。",
        "dynasty": "宋",
        "collection_info": null
    },
    {
        "title": "送传道者归省母氏  其一",
        "author": "释正觉",
        "content": "夜来霜吓橘脐黄，乞与归人怀冷香。\n到日跨门须转却，白头不是本生娘。",
        "dynasty": "宋",
        "collection_info": null
    },
    {
        "title": "送传道者归省母氏  其二",
        "author": "释正觉",
        "content": "妙尽功圆转处幽，若人真解倒骑牛。\n雨蓑风笠旧行李，适意明明百草头。",
        "dynasty": "宋",
        "collection_info": null
    },
    {
        "title": "圆禅者求颂",
        "author": "释正觉",
        "content": "枯歇身心百不思，湛圆自照劫空时。\n妙明智鑑那留垢，虚廓灵机未度丝。\n的的髑髅看活眼，堂堂尘剎用閒眉。\n是须恁么承当去，鼻孔纍垂识祖师。",
        "dynasty": "宋",
        "collection_info": null
    },
    {
        "title": "斜川道上望庐山三绝  其一",
        "author": "释正觉",
        "content": "真味酣心倚瘦筇，萧骚风啸一蹊松。\n无人共语圆通境，笑看云吞石耳峯。",
        "dynasty": "宋",
        "collection_info": null
    },
    {
        "title": "斜川道上望庐山三绝  其二",
        "author": "释正觉",
        "content": "青山放足溪转腰，蓑翁理网儿摇舠。\n先生畴日骑鱼去，岸上人家谁姓陶。",
        "dynasty": "宋",
        "collection_info": null
    },
    {
        "title": "斜川道上望庐山三绝  其三",
        "author": "释正觉",
        "content": "水从乌石山前转，人在斜川岸上行。\n寂漠柴桑古祠下，我来无酒酹渊明。",
        "dynasty": "宋",
        "collection_info": null
    },
    {
        "title": "妙湛大师求颂",
        "author": "释正觉",
        "content": "妙则不粗，湛则不浑。\n妙湛而照，莹然亡痕。\n云山是主，水月无根。\n瘦坐一默，虚融六门。\n窍作风籁，华含春恩。\n相承箇事，子子孙孙。",
        "dynasty": "宋",
        "collection_info": null
    },
    {
        "title": "次韵谷书记胜果院绝句",
        "author": "释正觉",
        "content": "沙风漠漠卷烟湖，默默渔舟似有无。\n五老回看更痴绝，渠应怪我得工夫。",
        "dynasty": "宋",
        "collection_info": null
    },
    {
        "title": "小师慧果丐盐求颂",
        "author": "释正觉",
        "content": "可中滋味欠些些，成就庐山笋蕨家。\n丐事子行黄苇渡，盟心人在白鸥沙。\n和羹户户俱煎卤，扫雪村村欲没靴。\n味及衲僧初偃月，圆通只箇是生涯。",
        "dynasty": "宋",
        "collection_info": null
    },
    {
        "title": "晖禅人丐盐求颂",
        "author": "释正觉",
        "content": "庐山淡薄已多时，谁与丛林洗败姿。\n为爱海冰资菜味，不嫌春雨破华枝。\n仙陀婆事行行辨，舜若多身处处宜。\n快意截流船到岸，江头风顺看樯旗。",
        "dynasty": "宋",
        "collection_info": null
    },
    {
        "title": "送元上人过长芦",
        "author": "释正觉",
        "content": "阿祖江滨插苇枝，丛林蕃茂果臻斯。\n师门昆仲知名旧，缘法东西得面迟。\n沙上盟寒鸥怪晚，屋头字草雁来时。\n月明古渡清铺练，千里同风不隔丝。",
        "dynasty": "宋",
        "collection_info": null
    },
    {
        "title": "登云顶庵峡口倚杖说偈",
        "author": "释正觉",
        "content": "雪梯陟云顶，来寻坏衲师。\n破峡水一脉，挂松月半规。\n疏旷麋鹿性，厌饫丘壑姿。\n眷言携不去，迟立倚筇枝。",
        "dynasty": "宋",
        "collection_info": null
    },
    {
        "title": "景禅人求颂",
        "author": "释正觉",
        "content": "混处还须转侧看，底时妙在一丝端。\n闲云卷雨秋空阔，明月流辉夜水寒。\n棹破波光华细碎，梦惊蓬晓影团圞。\n真机分应头头准，却出黄芦把钓竿。",
        "dynasty": "宋",
        "collection_info": null
    },
    {
        "title": "次韵传道者过香林",
        "author": "释正觉",
        "content": "松烟竹蔼细蹊通，清津白石寒珑璁。\n艾禅真是甘蔗种，香林再吹薝卜风。\n一溪冷引藩篱外，五老秀蹲怀抱中。\n写目轩窗意幽远，淡然消息不雷同。",
        "dynasty": "宋",
        "collection_info": null
    },
    {
        "title": "满化士与圆通大众出丐说偈送之",
        "author": "释正觉",
        "content": "过门衲子上饶人，破我胡床默味真。\n道活髑髅前有地，用冲赤肉上无尘。\n盟心芦笋白鸥社，梦眼华枝蝴蝶春。\n满着圆通无尽意，四衢处处主中宾。",
        "dynasty": "宋",
        "collection_info": null
    },
    {
        "title": "送照禅人之湖南",
        "author": "释正觉",
        "content": "衡岳迎秋翡翠瘦，潇湘漾风瑠璃皴。\n夜船载月急如箭，归去来兮休问津。",
        "dynasty": "宋",
        "collection_info": null
    },
    {
        "title": "还南麓旧居。",
        "author": "释正觉",
        "content": "枝藤结伴得游娱，怀习难宁寻旧居。\n云水梦思孤榻稳，山林眼味四窗虚。\n秋衣未絮怯繁雨，午饭无盐甘软蔬。\n老境端来偿底志，道同巢鸟与渊鱼。",
        "dynasty": "宋",
        "collection_info": null
    },
    {
        "title": "拜芭蕉情禅师",
        "author": "释正觉",
        "content": "来谒芭蕉大仰孙，要明圜相识躭源。\n横山烟雨洗秋骨，掠面溪风吹暑痕。\n菖蒲叶瘦水石秀，枇杷树密轩窗昏。\n阿谁床头柱杖子，乞我款曲寻云根。",
        "dynasty": "宋",
        "collection_info": null
    },
    {
        "title": "芭蕉道中",
        "author": "释正觉",
        "content": "雨暗冈头客路，炊烟山裏人家。\n映水竹鸡聒聒，飘风字雁斜斜。",
        "dynasty": "宋",
        "collection_info": null
    },
    {
        "title": "大阳道中",
        "author": "释正觉",
        "content": "耿人胸次佳处，借力床头古藤。\n风树叶颓淅淅，秋山骨瘦棱棱。",
        "dynasty": "宋",
        "collection_info": null
    },
    {
        "title": "礼明安塔二偈  其一",
        "author": "释正觉",
        "content": "老阿师卒无嗣，石浮屠立有年。\n丁宁金针玉线，惭愧鸾胶凤絃。",
        "dynasty": "宋",
        "collection_info": null
    },
    {
        "title": "礼明安塔二偈  其二",
        "author": "释正觉",
        "content": "石床冷卧禅虎，阶芜秋跳草虫。\n有念耿怀陈事，无言凄立西风。",
        "dynasty": "宋",
        "collection_info": null
    },
    {
        "title": "玉壶阁颂",
        "author": "释正觉",
        "content": "风霜磨洗秋空清，月浴星河分外明。\n默默玉壶中自照，家传清白妙难名。",
        "dynasty": "宋",
        "collection_info": null
    },
    {
        "title": "送僧归抚州",
        "author": "释正觉",
        "content": "不肯云林伴冷凄，疏山归谒矮阇梨。\n非枯桩句如明白，会要重来摩伏犀。",
        "dynasty": "宋",
        "collection_info": null
    },
    {
        "title": "送鹿门宗席头",
        "author": "释正觉",
        "content": "吉祥草织禅家供，一片瑠璃滑无缝。\n门掩鳞鳞水不流，窗含冉冉云初冻。\n坐寒风月蒲芦秋，睡足江湖鸥鸟梦。\n而今卷处追昔人，隐隐犹怀鼻头痛。",
        "dynasty": "宋",
        "collection_info": null
    },
    {
        "title": "箨庵颂",
        "author": "释正觉",
        "content": "玉龙退残鳞，编庵事枯兀。\n禅栖锦凤巢，道履霜蟾窟。\n饮兹明月津，濯彼微尘骨。\n五叶少林春，家风未湮没。",
        "dynasty": "宋",
        "collection_info": null
    },
    {
        "title": "登清凉三山亭",
        "author": "释正觉",
        "content": "絮风花雨一春残，未厌兹亭夜倚阑。\n隐隐三山抱江月，清凉境界露松寒。",
        "dynasty": "宋",
        "collection_info": null
    },
    {
        "title": "送圆上人之龙舒  其一",
        "author": "释正觉",
        "content": "赤头老师无拣择，灊峯染翠吴塘碧。\n明明万法入齐观，豁浄丝毫元不立。",
        "dynasty": "宋",
        "collection_info": null
    },
    {
        "title": "送圆上人之龙舒  其二",
        "author": "释正觉",
        "content": "道人归作山下宾，霜筇笋屦飘孤云。\n到时春满石牛谷，蔬蕨是谁相与分。",
        "dynasty": "宋",
        "collection_info": null
    },
    {
        "title": "举侍者求颂",
        "author": "释正觉",
        "content": "秋风濯烦骨，日日觉清省。\n相与事枯禅，所养饱正命。\n老蟾浴星河，魂魄明耿耿。\n真味入谁肠，但知百念冷。",
        "dynasty": "宋",
        "collection_info": null
    },
    {
        "title": "春意渐深送客至山麓田舍来往道中復逢法上人因作数语以记所见云  其一",
        "author": "释正觉",
        "content": "青桑柳暗山前路，麦脚含滋一锄雨。\n阳林桃是旧家春，冷眼灵云合头语。",
        "dynasty": "宋",
        "collection_info": null
    },
    {
        "title": "春意渐深送客至山麓田舍来往道中復逢法上人因作数语以记所见云  其二",
        "author": "释正觉",
        "content": "云阵纤纤洗花雨，深竹新闻子规语。\n青山白云吾定居，枯肠那着归思虑。",
        "dynasty": "宋",
        "collection_info": null
    },
    {
        "title": "春意渐深送客至山麓田舍来往道中復逢法上人因作数语以记所见云  其三",
        "author": "释正觉",
        "content": "鸟拳花枝作春语，风日焕然晞宿雨。\n水肥山翠木欣欣，芳事骈罗不容数。",
        "dynasty": "宋",
        "collection_info": null
    },
    {
        "title": "春意渐深送客至山麓田舍来往道中復逢法上人因作数语以记所见云  其四",
        "author": "释正觉",
        "content": "华蹊归来鸟啼暮，庖舍炊烟卧风缕。\n西窗旧有竹肋床，伸足曲肱成栩栩。",
        "dynasty": "宋",
        "collection_info": null
    },
    {
        "title": "春意渐深送客至山麓田舍来往道中復逢法上人因作数语以记所见云  其五",
        "author": "释正觉",
        "content": "隔年相逢瘦惊许，风立溪头少时语。\n缄情客上钓鱼矶，四面垂云一蓑雨。",
        "dynasty": "宋",
        "collection_info": null
    },
    {
        "title": "三印颂示众  其一",
        "author": "释正觉",
        "content": "印空印水印泥，无言桃李成蹊。\n随分纳些税赋，牧牛溪水东西。",
        "dynasty": "宋",
        "collection_info": null
    },
    {
        "title": "三印颂示众  其二",
        "author": "释正觉",
        "content": "印泥印空印水，疾雷不及掩耳。\n豁然楼阁门开，消得轻轻弹指。",
        "dynasty": "宋",
        "collection_info": null
    },
    {
        "title": "三印颂示众  其三",
        "author": "释正觉",
        "content": "印水印泥印空，谁传祖称家风。\n梦眼影迷一色，转身体合全功。",
        "dynasty": "宋",
        "collection_info": null
    },
    {
        "title": "机禅人出丐求颂",
        "author": "释正觉",
        "content": "尘剎分身看化机，青烟几处午家炊。\n面墙坐照丛林事，持钵丐缘云水饥。\n出谷鸟传春次第，漾舟人爱月相随。\n归来定有饱参句，笑解枯禅篾肚皮。",
        "dynasty": "宋",
        "collection_info": null
    },
    {
        "title": "心禅人出丐求颂",
        "author": "释正觉",
        "content": "将看秋早瘦风林，禾卷黄云副丐心。\n妙印手中那外物，虚空胸次不容针。\n谁家落甑炊香雪，后夜归船棹软金。\n洗足蒲团松石上，绕篱山水有清音。",
        "dynasty": "宋",
        "collection_info": null
    },
    {
        "title": "一禅人化盐求颂",
        "author": "释正觉",
        "content": "泥沙淘洗浪煎干，一片照人冰雪寒。\n意得试莲浮卤力，默知随筯入蔬盘。\n万家婉婉能相助，众口调和信不难。\n无像有神聊勘过，圆通眼在舌头端。",
        "dynasty": "宋",
        "collection_info": null
    },
    {
        "title": "寄大洪和尚",
        "author": "释正觉",
        "content": "饮茶作别出萝门，相送犹怀握手温。\n断雁几时归缀字，浮萍随处卧生根。\n秋风窗外拥芦雪，梦冷床头堕月魂。\n麈柄年来疲转徙，却思红颗共炊盆。",
        "dynasty": "宋",
        "collection_info": null
    },
    {
        "title": "送智首座还乡",
        "author": "释正觉",
        "content": "颠毛垂雪堕清贫，卧久风林梦转身。\n一境妙明还就父，六门虚应却来人。\n凉秋月兔流魂莹，湛水云龙蜕骨陈。\n家法儿孙须力振，此行未可腐宾宾。",
        "dynasty": "宋",
        "collection_info": null
    },
    {
        "title": "嵩山老人告行作六偈送之  其一",
        "author": "释正觉",
        "content": "未能老养卧林麓，要乞优恩除髮鬚。\n濯足沧浪岁寒事，终来清友石菖蒲。",
        "dynasty": "宋",
        "collection_info": null
    },
    {
        "title": "嵩山老人告行作六偈送之  其二",
        "author": "释正觉",
        "content": "挽衣苦怪不我住，怀事乞成今乃时。\n雷动定知开蛰户，春寒无要勒华枝。",
        "dynasty": "宋",
        "collection_info": null
    },
    {
        "title": "嵩山老人告行作六偈送之  其三",
        "author": "释正觉",
        "content": "嘤嘤鸟鸣如客情，行行柳眼向人青。\n投心旧友春成物，汲水前溪月下瓶。",
        "dynasty": "宋",
        "collection_info": null
    },
    {
        "title": "嵩山老人告行作六偈送之  其四",
        "author": "释正觉",
        "content": "梦裏结忧三变事，觉来还喜一成春。\n莺华时节洗衰落，不信余寒犹着人。",
        "dynasty": "宋",
        "collection_info": null
    },
    {
        "title": "嵩山老人告行作六偈送之  其五",
        "author": "释正觉",
        "content": "服像中情将有得，江湖底事勿相忘。\n橘洲白鸟秋成伍，渔火莼羹蓬底香。",
        "dynasty": "宋",
        "collection_info": null
    },
    {
        "title": "嵩山老人告行作六偈送之  其六",
        "author": "释正觉",
        "content": "应缘分影来池月，游世无心出岫云。\n适意归来尖屋底，蔬畦还与力鉏勤。",
        "dynasty": "宋",
        "collection_info": null
    },
    {
        "title": "送渊上人",
        "author": "释正觉",
        "content": "朱丝不用挂烧桐，一曲新丰为送公。\n后夜老松风籁静，皋禽不见月巢空。",
        "dynasty": "宋",
        "collection_info": null
    },
    {
        "title": "送平禅人归鄂渚",
        "author": "释正觉",
        "content": "浮舟春水作归征，家有良田可饭羹。\n久客回翔云一点，旧巢卧看月三更。\n人猜我住尖头屋，尔去谁扶折脚铛。\n为问岩头穷鬼子，当时何似此时生。",
        "dynasty": "宋",
        "collection_info": null
    },
    {
        "title": "资圣庵欲过圆通",
        "author": "释正觉",
        "content": "我初浮舟济九江，幽寻兰若山苍龙。\n王摩诘画倚栏槛，谢灵运诗开绮窗。\n艾禅高谈肖琢玉，法身雅论非枯桩。\n梦回便是圆通路，月冷上方钟一撞。",
        "dynasty": "宋",
        "collection_info": null
    },
    {
        "title": "登祥云庵谒东林明首座",
        "author": "释正觉",
        "content": "伐木清哦癖在肠，握筇苍磴履重霜。\n玲珑堕壑乳泉响，萧瑟到门松吹香。\n高寒夜雨冻一色，虚浄晓云流五光。\n社散荷枯有遗友，目青鬚髮半沧浪。",
        "dynasty": "宋",
        "collection_info": null
    },
    {
        "title": "与天池信长老",
        "author": "释正觉",
        "content": "晚岁丛林闹苇麻，可中着眼辨龙蛇。\n行当五路我能事，坐断孤峯渠作家。\n佛法从来如嚼蜡，朋俦此去似团沙。\n音书不寄思惟尽，千里同风却较些。",
        "dynasty": "宋",
        "collection_info": null
    },
    {
        "title": "朱熙载作平阴令八十日致仕而归",
        "author": "释正觉",
        "content": "勇退归来适旧游，家林禾黍一成秋。\n黄芦雪照沙头屋，明月波浮江口舟。\n耕道谁从夫子后，逃禅今与老僧俦。\n柴桑试问陶彭泽，风味真醇相肖不。",
        "dynasty": "宋",
        "collection_info": null
    },
    {
        "title": "周秀才出家求颂",
        "author": "释正觉",
        "content": "标心脱帽法丹霞，借力堂前刬草些。\n塞上不须嗟失马，杯中端欲断疑蛇。\n久怀甘露濯尘骨，将意丛林开觉华。\n古渡雪芦明月共，一壶秋色属吾家。",
        "dynasty": "宋",
        "collection_info": null
    },
    {
        "title": "牧童",
        "author": "释正觉",
        "content": "水牯老行步稳，蓑郎痴歌笑繁。\n物外初无尘滓，胸中别有丘园。",
        "dynasty": "宋",
        "collection_info": null
    },
    {
        "title": "游司真洞",
        "author": "释正觉",
        "content": "桃华濯锦春水寒，洞门窈窕玉勾栏。\n三峯拥翠云吞屋，九井扬波雪溅坛。\n象帝先身元老语，谷神后事阿谁观。\n羽郎清瘦髮半白，待乞安期五色丸。",
        "dynasty": "宋",
        "collection_info": null
    },
    {
        "title": "仲春过龙舒法华山寻诵经道者旧庵",
        "author": "释正觉",
        "content": "支径入穷谷，来寻道者庵。\n梵音今默默，华雨尚毵毵。\n夜白月半屋，寒青灯一龛。\n梦随歌吹去，借路过江南。",
        "dynasty": "宋",
        "collection_info": null
    },
    {
        "title": "月禅人出丐求颂",
        "author": "释正觉",
        "content": "踏雪到人家，投机的不差。\n月魂通水脉，春信入梅华。\n去觅炊香许，来宽束篾些。\n上方分佛事，先我过毗耶。",
        "dynasty": "宋",
        "collection_info": null
    },
    {
        "title": "渊禅人出丐求颂",
        "author": "释正觉",
        "content": "渊源彻底碧涵秋，谁道寒光凝不流。\n转盼芦华与明月，更无一物碍船头。\n去来得妙，纵横自由。\n巨鳌犯饵快须掣，便是仙山坠也休。",
        "dynasty": "宋",
        "collection_info": null
    },
    {
        "title": "即觉庵子中居士来访妙峰之西既去作六言五首送之  其一",
        "author": "释正觉",
        "content": "越境能来访我，扶筇颇肖游僧。\n得与坐间语味，谅其胸底怀冰。",
        "dynasty": "宋",
        "collection_info": null
    },
    {
        "title": "即觉庵子中居士来访妙峰之西既去作六言五首送之  其二",
        "author": "释正觉",
        "content": "梦晓寒松挂月，心秋古井含津。\n至道百家合辙，同风千里成邻。",
        "dynasty": "宋",
        "collection_info": null
    },
    {
        "title": "即觉庵子中居士来访妙峰之西既去作六言五首送之  其三",
        "author": "释正觉",
        "content": "欲下前时雪磴，重开向日风翎。\n此去丁宁华鸟，莫来狼藉春庭。",
        "dynasty": "宋",
        "collection_info": null
    },
    {
        "title": "即觉庵子中居士来访妙峰之西既去作六言五首送之  其四",
        "author": "释正觉",
        "content": "归来三径春草，梦卧一团雨蓑。\n白髮暗移玉烛，昏窗浄洗金波。",
        "dynasty": "宋",
        "collection_info": null
    },
    {
        "title": "即觉庵子中居士来访妙峰之西既去作六言五首送之  其五",
        "author": "释正觉",
        "content": "世外道人有在，庵中瓶粟无储。\n过客未容空去，挽衣相与分蔬。",
        "dynasty": "宋",
        "collection_info": null
    },
    {
        "title": "送月上人归乡",
        "author": "释正觉",
        "content": "西风木落山露骨，秋月在水波濯魂。\n客意归卧四明麓，三世佛从禅口吞。\n大千俱坏我不坏，三六相昏渠不昏。\n劫空照见造化种，回首应物亡尘根。",
        "dynasty": "宋",
        "collection_info": null
    },
    {
        "title": "夏安居日过实上人东轩时新竹浴雨因作句歌之",
        "author": "释正觉",
        "content": "箨龙出丛林，脱锦露新绿。\n昂藏引头角，密密均节目。\n娟然尘外姿，云雾腻寒玉。\n翠满东窗阴，心眼扫恶俗。\n虚静颇道情，清癯见风骨。\n惠我不老春，为谁无絃曲。\n葛陂蛰时事，第恐雷雨促。\n不能留高閒，双碧淡相瞩。",
        "dynasty": "宋",
        "collection_info": null
    },
    {
        "title": "再和朱朝奉见寄",
        "author": "释正觉",
        "content": "朅来林下人，挂冠脱朝绿。\n身閒道愈尊，神静碧照目。\n落落我就璞，碌碌谁如玉。\n欲学陶渊明，高情异浮俗。\n白云无定心，青山有奇骨。\n肯从莲社宾，共奏无絃曲。\n佛生等一念，日劫讵延促。\n倾盖同故人，道存聊一瞩。",
        "dynasty": "宋",
        "collection_info": null
    },
    {
        "title": "拟石牛与悟上人",
        "author": "释正觉",
        "content": "阿牛纯热不鞭牵，卧向古源苍树边。\n春谷玉田看去种，雪山香草饱来眠。\n背头隆骨任丰载，鼻底流津大作川。\n异路行行哮吼处，莫忘露地未萌前。",
        "dynasty": "宋",
        "collection_info": null
    },
    {
        "title": "雨夜宿龙门晓登灵光台礼佛眼塔",
        "author": "释正觉",
        "content": "一跃龙门适旧怀，棱棱浪级向人开。\n洗尘云阵浇华雨，借力天衢破蛰雷。\n略彴驾溪桃水满，浮屠瘗骨玉山颓。\n欲知佛眼无遮障，须到灵光不夜台。",
        "dynasty": "宋",
        "collection_info": null
    },
    {
        "title": "过虎头岩",
        "author": "释正觉",
        "content": "空岩俨若虎头苍，云腻岩前草木光。\n竹吐锦萌春雨饱，松含黄粉野吹香。\n石床蟠足散征倦，道境洗心聊坐忘。\n投饭上方兰若去，未能痴学顾长康。",
        "dynasty": "宋",
        "collection_info": null
    },
    {
        "title": "尘上人出丐求颂",
        "author": "释正觉",
        "content": "轻轻弹指便开门，百亿门前百亿身。\n妙应因缘通处处，圆明箇事遍尘尘。\n华间蜂采黄鬚蜜，柳上莺传青眼春。\n归日相呼满钵饭，一时分付饱参人。",
        "dynasty": "宋",
        "collection_info": null
    },
    {
        "title": "别邹秀才",
        "author": "释正觉",
        "content": "声利明来若梦游，肯迂征家宿云栖。\n情高素抱山樊志，性淡幽寻松石俦。\n爱我家风清入眼，问伊时事默摇头。\n今朝送别还孤坐，空对炉烟篆字浮。",
        "dynasty": "宋",
        "collection_info": null
    },
    {
        "title": "游云栖院作偈与住山琛老禅",
        "author": "释正觉",
        "content": "紫霄峯顶金浮屠，风铃扬音闹苍虚。\n玉栏中地稳行道，云磴下林新葺庐。\n江山怀抱富不恶，霜月轩窗清有余。\n老眼寒青伴耶舍，炷香心醉竺仙书。",
        "dynasty": "宋",
        "collection_info": null
    },
    {
        "title": "与观禅者",
        "author": "释正觉",
        "content": "豁浄虚通入觉场，体前一段本来光。\n孤禅恰恰如担板，默照明明似面墙。\n秋光芦华两岸雪，夜寒桂月一船霜。\n迢迢象外行归路，雁字低低正夕阳。",
        "dynasty": "宋",
        "collection_info": null
    },
    {
        "title": "禅人发心丐席求颂  其一",
        "author": "释正觉",
        "content": "万指相从作正观，出求卧席着蒲团。\n恬处敛雨野云薄，湛若磨风秋水寒。\n卷去犹知鼻头痛，坐来方信髑髅干。\n芦花明月阿谁事，人在江湖把钓竿。",
        "dynasty": "宋",
        "collection_info": null
    },
    {
        "title": "禅人发心丐席求颂  其二",
        "author": "释正觉",
        "content": "吉祥长者草茸茸，香软登机棱路通。\n卷去若人呈己事，得来与我展家风。\n默游两岸雪芦外，瘦坐五湖烟水中。\n未许春眠梦蝴蝶，大方引步劫壶空。",
        "dynasty": "宋",
        "collection_info": null
    },
    {
        "title": "送从上人驰书至京西",
        "author": "释正觉",
        "content": "衲帔蒙头自照人，月明堂上转机轮。\n肯传千里鹡鸰语，要作十分棠棣春。\n雪岭同风当日事，石头束篾旧时麟。\n家林归卧长连稳，满眼清光不见身。",
        "dynasty": "宋",
        "collection_info": null
    },
    {
        "title": "蒋新臣秀才告别作句送之",
        "author": "释正觉",
        "content": "雪屋高寒能我过，疏梅清秀雪林柯。\n不悭屈宋楚人语，来试宗雷莲社科。\n后会说盟如有以，此行洗念入无何。\n春风迟立栏干曲，白雪楼前船弄梭。",
        "dynasty": "宋",
        "collection_info": null
    },
    {
        "title": "津禅人出化盏橐乞颂",
        "author": "释正觉",
        "content": "吃茶去语落诸方，聚首商量柄杷长。\n相席是渠能打令，同尘输尔解和光。\n舌头狤獠明无骨，鼻孔纍垂暗有香。\n盏橐成来圆此话，侬家受用恰平常。",
        "dynasty": "宋",
        "collection_info": null
    },
    {
        "title": "宣和甲辰三月三日山谷寺偶成是时欲下长芦也",
        "author": "释正觉",
        "content": "温风在山谷，青紫班芳妍。\n浩然春公心，不作彼此偏。\n其来初无像，荣事亦自然。\n云容淡如鹤，草色齐腻烟。\n竹萌裹豹袴，蕨茁引儿拳。\n盘箸富可喜，齿颊甘亦便。\n山水濯尘念，风云会前缘。\n苇江怀道人，拥众几两千。\n顶门眼照世，胸中海吞川。\n同雏丹山巢，羽成各翔迁。\n而今欲住集，相见而忘年。\n执鞭驱并驾，未愧无綵鞯。\n白鸥行作伍，水蔬对烹煎。\n抚摩青石牛，不得陪高眠。\n将趋皖口市，就买莎郎船。\n回首谢诸祖，觉法吾所天。\n慧灯耿不夜，心花芳枝联。\n后日儿孙辈，莫怪森罗前。",
        "dynasty": "宋",
        "collection_info": null
    },
    {
        "title": "欲渡长芦与琛上人渔家词  其一",
        "author": "释正觉",
        "content": "岸树藤绳欲解维，海门蒲席弄清吹。\n舟不涩，兴无涯，回首灊山烟翠姿。",
        "dynasty": "宋",
        "collection_info": null
    },
    {
        "title": "欲渡长芦与琛上人渔家词  其二",
        "author": "释正觉",
        "content": "一苇江头老白眉，而今问讯慰相思。\n风静夜，月明时，满眼寒光下钓丝。",
        "dynasty": "宋",
        "collection_info": null
    },
    {
        "title": "游龟山和何学士",
        "author": "释正觉",
        "content": "一宿曹溪今乃时，永嘉想见未忘兹。\n如何淮风遏行色，不得扶杖相参随。\n斯须佳惠玩珠璧，璨然倾泻胸中奇。\n词锋明锐许谁敌，禅悦清酣还我追。\n约君入社背时事，种藕着华春满池。\n道在金兰端未艾，回头阅世真儿嬉。",
        "dynasty": "宋",
        "collection_info": null
    },
    {
        "title": "送慧禅人往上江籴麻米  其一",
        "author": "释正觉",
        "content": "石霜拈处最分明，万万千千一粒生。\n归日饭香穿鼻吼，相呼作舞下堂行。",
        "dynasty": "宋",
        "collection_info": null
    },
    {
        "title": "送慧禅人往上江籴麻米  其二",
        "author": "释正觉",
        "content": "云门糊饼赵州茶，裏许明明着得些。\n公案见成知味底，一千二百衲僧家。",
        "dynasty": "宋",
        "collection_info": null
    },
    {
        "title": "送慧禅人往上江籴麻米  其三",
        "author": "释正觉",
        "content": "解开篾束肚皮宽，子去谁忧甑釜寒。\n云水相迎船到岸，饱丛林事不相瞒。",
        "dynasty": "宋",
        "collection_info": null
    },
    {
        "title": "送慧禅人往上江籴麻米  其四",
        "author": "释正觉",
        "content": "芦华明月水茫茫，激箭风舟破冷光。\n亲到庐陵酬米价，那时开口便相当。",
        "dynasty": "宋",
        "collection_info": null
    },
    {
        "title": "送慧禅人往上江籴麻米  其五",
        "author": "释正觉",
        "content": "去去西江趁便风，丁宁底意语庞公。\n归来定是通身饭，直下人人识己躬。",
        "dynasty": "宋",
        "collection_info": null
    },
    {
        "title": "浮舟下淮访龟山禅师",
        "author": "释正觉",
        "content": "霜风猎猎扫平野，沙头蓁翳浄如燖。\n淮津斜转龟山麓，云汉微分雁塔尖。\n篱落梅梢春点点，庭除松影月纤纤。\n禅家况是不羁友，问讯勤来想未嫌。",
        "dynasty": "宋",
        "collection_info": null
    },
    {
        "title": "与黄道友",
        "author": "释正觉",
        "content": "人头膏火底心休，来预林俦默默游。\n犀晕成时月魄夜，雁行断处霁容秋。\n百年分付三椽下，万象峥嵘一指头。\n归去懒融无伎俩，庵前华鸟莫相求。",
        "dynasty": "宋",
        "collection_info": null
    },
    {
        "title": "浮舟之昌国谒韩克明知县",
        "author": "释正觉",
        "content": "南风帆腹饱，半夜渡沧津。\n鲸海漾新月，仙山寻故人。\n浪寒千里雪，烟暖十洲春。\n来就昌黎语，良惭我效颦。",
        "dynasty": "宋",
        "collection_info": null
    },
    {
        "title": "冲禅人与翠山出丐求颂",
        "author": "释正觉",
        "content": "归去家山雪未消，到时雪后翠棱高。\n豁然直下断三际，卓尔箇中抽一毫。\n化钵不妨游幻海，虚舟何惮驾惊涛。\n因缘成熟袖双手，莫学吾家败酒糟。",
        "dynasty": "宋",
        "collection_info": null
    },
    {
        "title": "和禅人发心丐开海田",
        "author": "释正觉",
        "content": "檀度夤缘约远寻，利他方称出家心。\n丐行端取丛林饱，耕缛不嫌泥水深。\n地面丕平春种玉，波痕清浅月浮金。\n栽田博饭吾家事，一段风规得老琛。",
        "dynasty": "宋",
        "collection_info": null
    },
    {
        "title": "湛禅人开田求颂",
        "author": "释正觉",
        "content": "衲僧兹欲起家门，老牯鞭催泥水浑。\n混处蹈翻明月影，转时耕断白云根。\n力田辛苦遵吾祖，炊饭馨香饱子孙。\n底事既归蒲坐稳，湛圆心鑑夙忘痕。",
        "dynasty": "宋",
        "collection_info": null
    },
    {
        "title": "小师智宽与国清作丐请语",
        "author": "释正觉",
        "content": "入廛一钵是生涯，来自寒山拾得家。\n晓影玉鈎萝户月，春丛黄粉蜜房华。\n午炊佛土香传鼻，参饱云门饭打牙。\n准拟神通何处借，浄名居士住毗耶。",
        "dynasty": "宋",
        "collection_info": null
    },
    {
        "title": "灵上人丐盐求颂",
        "author": "释正觉",
        "content": "熬炼渠经几度难，炎炎炉鞴裏头看。\n可中皓色从来莹，直下沧溟吸得干。\n力展家风排淡薄，妙将滋味破辛酸。\n道人意满期归也，雪拥茅檐不觉寒。",
        "dynasty": "宋",
        "collection_info": null
    },
    {
        "title": "端禅人丐盐求颂",
        "author": "释正觉",
        "content": "红炉焰裏结冰霜，收拾侬家妙有方。\n舌本要资云水味，鼻端相助蕨薇香。\n扫归茅舍閒堆雪，坐照金盘浄发光。\n去去道人成底事，芳滋许我沃枯肠。",
        "dynasty": "宋",
        "collection_info": null
    },
    {
        "title": "与孙宣教",
        "author": "释正觉",
        "content": "作别江头五载余，海边相访未嫌迂。\n山林意与世几绝，丘壑姿逢秋更癯。\n约我道耕新活计，辍君诗战老工夫。\n儿婚女嫁谁家事，居士有心从马驹。",
        "dynasty": "宋",
        "collection_info": null
    },
    {
        "title": "邻月堂求颂",
        "author": "释正觉",
        "content": "畦衣我是出尘人，卜筑高堂与月邻。\n床上金刀香剪桂，箧中玉斧冷修轮。\n寒癯破梦无嫌病，清白传家不愧贫。\n门外潮平船着棹，点头老兔静分身。",
        "dynasty": "宋",
        "collection_info": null
    },
    {
        "title": "善应不触",
        "author": "释正觉",
        "content": "出门云水任茫茫，相应相酬许当行。\n一切时无第二念，雪峯于此谢灵光。",
        "dynasty": "宋",
        "collection_info": null
    },
    {
        "title": "大功不宰",
        "author": "释正觉",
        "content": "吾家消息默中看，看处虚明霁月寒。\n一色是功须转却，石霜端要髑髅干。",
        "dynasty": "宋",
        "collection_info": null
    },
    {
        "title": "寄石湫童知县",
        "author": "释正觉",
        "content": "溪头茅屋远追陶，斗米而今懒折腰。\n汉水丈人甘抱瓮，箕山居士厌鸣瓢。\n心秋霁月夜相照，鬓雪温风吹不消。\n身世曲肱分付梦，蘧随蝴蝶到华条。",
        "dynasty": "宋",
        "collection_info": null
    },
    {
        "title": "上元后二日过谦师庵",
        "author": "释正觉",
        "content": "横溪一径两山分，深翠茏葱竹日昏。\n流水漱冰寒有骨，閒云敛霁雪无根。\n应容野毳来投饭，不管春眠往扣门。\n窗几熏炉摇篆字，龟床麈语对清温。",
        "dynasty": "宋",
        "collection_info": null
    },
    {
        "title": "应禅人开田求颂",
        "author": "释正觉",
        "content": "飘飘捉杖出烟萝，行丐身心遽许多。\n针鼻细中投玉线，机头密处度金梭。\n应缘片片云成雨，分照团团月在波。\n底意周旋便回首，旧巢寒卧雪林柯。",
        "dynasty": "宋",
        "collection_info": null
    },
    {
        "title": "恭鑑二禅人干浴镬求颂  其一",
        "author": "释正觉",
        "content": "大冶镕金入范看，不嫌口阔肚皮宽。\n得来妙触通身眼，浄放光明赤肉团。\n衲子落成俱受赐，檀那相助许投干。\n底心试问楞严友，道契圆通只箇般。",
        "dynasty": "宋",
        "collection_info": null
    },
    {
        "title": "恭鑑二禅人干浴镬求颂  其二",
        "author": "释正觉",
        "content": "范金为镬沸兰津，分付楞严会上宾。\n妙触宣明渠具眼，纤尘不受我通身。\n投谐冷暖浑忘水，迎合温和似得春。\n炉鞴相催成底器，量吞云梦可斯人。",
        "dynasty": "宋",
        "collection_info": null
    },
    {
        "title": "航海之宝陀访真歇师兄  其一",
        "author": "释正觉",
        "content": "至人亲见古观音，化迹今居海上岑。\n烟机外分青嶂骨，水天中见白云心。\n潮痕拥岸棱棱雪，月魄浮波烂烂金。\n根境一如能所断，圆通游践法门深。",
        "dynasty": "宋",
        "collection_info": null
    },
    {
        "title": "航海之宝陀访真歇师兄  其二",
        "author": "释正觉",
        "content": "得得来寻真歇兄，孤舟扬檝顺潮行。\n重联断雁云中字，远赴閒鸥沙上盟。\n新味清油燣紫菜，古方淳蜜渍黄菁。\n海山只箇供盘筯，一段家风不世情。",
        "dynasty": "宋",
        "collection_info": null
    },
    {
        "title": "与昌国善友",
        "author": "释正觉",
        "content": "驾潮舟涩岸头沙，得与岩僧款语些。\n梦付庄周窗外蝶，疑醒乐广酒中蛇。\n夜堂莫怪云悭月，春峤将知雨促华。\n想像旧山归去路，照门新锦眼迷家。",
        "dynasty": "宋",
        "collection_info": null
    },
    {
        "title": "化上人持钵乞颂",
        "author": "释正觉",
        "content": "化事而今尽付君，归来还我验儿孙。\n诸尘正受盛于钵，一句含胡覆却盆。\n别处见人知雪岭，自家吃饭识云门。\n底心肯负檀那力，开发真机报施恩。",
        "dynasty": "宋",
        "collection_info": null
    },
    {
        "title": "端禅人开田乞颂",
        "author": "释正觉",
        "content": "衲僧田地有来端，底意相携出问檀。\n春坞耕开云锦晓，月津划破练光寒。\n饱期束肚三条篾，功就移身百尺竿。\n恰恰相投看规矩，谷声鑑像一般般。",
        "dynasty": "宋",
        "collection_info": null
    },
    {
        "title": "珊知浴求颂",
        "author": "释正觉",
        "content": "妙触宣明不洗尘，楞严会上悟心人。\n潜鳞窟宅半篙水，枯木形骸一杓春。\n涓滴量同法界性，髮毛垢浄虚空身。\n南园应问聊弹指，用处绵绵谷有神。",
        "dynasty": "宋",
        "collection_info": null
    },
    {
        "title": "传上人丐盐求颂",
        "author": "释正觉",
        "content": "濒海人居不事田，生涯清白是家传。\n雷鸣山麓潮横雪，津出泥沙卤泛莲。\n冰玉色承熬炼力，蕨薇滋藉合和缘。\n舌头妙有圆通眼，坐断丛林五味禅。",
        "dynasty": "宋",
        "collection_info": null
    },
    {
        "title": "崇上人求默庵颂",
        "author": "释正觉",
        "content": "默默中居底是庵，白槌上首乃同参。\n深明铁磨莫颠倒，真见末山非女男。\n坐裏水天能湛湛，门前华雨任毵毵。\n一言妙证超名相，不惜眉毛笑翠岩。",
        "dynasty": "宋",
        "collection_info": null
    },
    {
        "title": "雪晴寄刘殿撰",
        "author": "释正觉",
        "content": "半毡半幅一羌床，寒淡家风肖老庞。\n容易着身藏北斗，等闲开口吸西江。\n龛灯梵夹香摇几，茅屋禅蒲雪照窗。\n方外友于思对麈，隐人胸次作舂撞。",
        "dynasty": "宋",
        "collection_info": null
    },
    {
        "title": "余姚胡氏绣观音求颂",
        "author": "释正觉",
        "content": "线蹊密密度金针，一一针针观世音。\n妙浄庄严成相好，光明感应发身心。\n江横练色月浮水，雨灌华枝春在林。\n闻见可中超有路，普门处处许相寻。",
        "dynasty": "宋",
        "collection_info": null
    },
    {
        "title": "丹霞忌日",
        "author": "释正觉",
        "content": "明月清风霁景凉，华鲸喷雪水茫茫。\n灵然一点谁人委，怀抱千年作夜光。",
        "dynasty": "宋",
        "collection_info": null
    },
    {
        "title": "鑑维那求月堂颂",
        "author": "释正觉",
        "content": "桂毂谁将玉斧修，风帘收卷许相留。\n虚明窗户不知夜，清白身心长濯秋。\n鹤梦巢寒松挂壁，鱼惊波动水浮鈎。\n胡床瘦坐摇香篆，浄照壶中一默游。",
        "dynasty": "宋",
        "collection_info": null
    },
    {
        "title": "一禅人出丐求颂",
        "author": "释正觉",
        "content": "一霎山前春雨干，丛林气韵洗衰寒。\n水明玉兔随征棹，线重金鳞上钓竿。\n午钵莫嫌分饭甑，千僧无念集蒲团。\n化机妙应头头准，手眼通身不着谩。",
        "dynasty": "宋",
        "collection_info": null
    },
    {
        "title": "过则上人庵",
        "author": "释正觉",
        "content": "归来萝茑挂烟蓑，钓月耕云倦也那。\n山上山下吞佛语，溪东溪西牧牛歌。\n廿年树耳亡疑着，一箇拳头得用么。\n做尽平生闲伎俩，赤鳞无奈瓮虀何。",
        "dynasty": "宋",
        "collection_info": null
    },
    {
        "title": "泉州王道友舍簟乞颂",
        "author": "释正觉",
        "content": "秋入眠床水一方，江湖风月坐来凉。\n浮浮爽气仙游去，身在苍烟白鸟行。",
        "dynasty": "宋",
        "collection_info": null
    },
    {
        "title": "真戒大师求颂",
        "author": "释正觉",
        "content": "炷香坐羊毡，默默心住禅。\n仙桂萌兔窟，神珠媚龙渊。\n湛照自家事，出随羣动缘。\n应机分手眼，不翅有千千。",
        "dynasty": "宋",
        "collection_info": null
    },
    {
        "title": "谢通讲师五偈  其一",
        "author": "释正觉",
        "content": "得得客来窥大方，松间目击揖归堂。\n秋横两眼瞳人碧，云拥三衣栀子香。\n夺席胸襟君隗礧，愕邻鬚髮我沧浪。\n竹床相对夜深语，河汉濯磨星斗光。",
        "dynasty": "宋",
        "collection_info": null
    },
    {
        "title": "谢通讲师五偈  其二",
        "author": "释正觉",
        "content": "五月人间膏火煎，清风麈对有夤缘。\n点头顽石能明证，借口虚空解讲玄。\n随类佛身分百亿，出尘红卷等三千。\n未闲相约蒲禅稳，作别又趋华雨筵。",
        "dynasty": "宋",
        "collection_info": null
    },
    {
        "title": "谢通讲师五偈  其三",
        "author": "释正觉",
        "content": "慰心佛氏未萧条，卓卓缁林有俊髦。\n知见香熏舌本利，名言垢浄眼棱高。\n锦云脚踏冷修月，仙峤牵颓閒钓鳌。\n良遂肯从麻谷后，声光矫矫壮吾曹。",
        "dynasty": "宋",
        "collection_info": null
    },
    {
        "title": "谢通讲师五偈  其四",
        "author": "释正觉",
        "content": "一昨书来约见过，迟留行李未成那。\n梨黄枣赤秋如许，髮白眉庞老奈何。\n相伴采薇云腻袜，不嫌伐木雨濡蓑。\n对床默默香摇篆，霁月夜窗悬女萝。",
        "dynasty": "宋",
        "collection_info": null
    },
    {
        "title": "谢通讲师五偈  其五",
        "author": "释正觉",
        "content": "乞食因循答教迟，想能心照未相疑。\n三年约友共连璧，千里同风那隔丝。\n鞭笋嫩黄出泥土，槿华寒紫裹藩篱。\n雨驱暑去晚明霁，来雁门头字脚垂。",
        "dynasty": "宋",
        "collection_info": null
    },
    {
        "title": "郑通判母氏赞",
        "author": "释正觉",
        "content": "法喜为食，慈悲为舍。\n信佛是归，视身如借。\n住正念以唯勤，趣外尘而无暇。\n机闲万象光中，眼活髑髅眉下。\n彼亡也梦蝶露蝉，自得也云犀香麝。\n神游真浄兮天水同秋，心印妙明兮风月破夜。",
        "dynasty": "宋",
        "collection_info": null
    },
    {
        "title": "机禅人发心丐田",
        "author": "释正觉",
        "content": "历历机梭看转旋，衲僧手眼有千千。\n将知白雪上方饭，出自黄云负郭田。\n溉灌流金溪口月，耕犂卷幕陇头烟。\n和泥合水谁家事，参饱元无分外禅。",
        "dynasty": "宋",
        "collection_info": null
    },
    {
        "title": "虚禅人发心丐田",
        "author": "释正觉",
        "content": "虚廓襟怀作丐游，机缘处处定相投。\n开田大义聊舒手，得意忘言暗点头。\n白牯耕回山月晓，金刀剪断野云秋。\n长连趺坐通身饭，一饱分明百不忧。",
        "dynasty": "宋",
        "collection_info": null
    },
    {
        "title": "早发宁海寿宁道中过奉化",
        "author": "释正觉",
        "content": "晓径风香雨阵红，凿崖棱石上梯空。\n劝归鸟语春过半，投饭人家日正中。\n山怪翠寒台对偶，溪能柔碧剡相通。\n杨华便是浮萍草，踪迹又随流水东。",
        "dynasty": "宋",
        "collection_info": null
    },
    {
        "title": "宿覆船山阻雨",
        "author": "释正觉",
        "content": "枝筇同到覆船巅，暂寄筇枝借榻眠。\n山水鈎帘知属我，烟霞腻枕梦游仙。\n觉来笋窟投蔬筯，閒把华房入线编。\n想像玲珑岩下雨，春寒犹可卧羊毡。",
        "dynasty": "宋",
        "collection_info": null
    },
    {
        "title": "行通善友求颂",
        "author": "释正觉",
        "content": "明白家风月洗霜，道人寒夜坐绳床。\n安身谁效兔三窟，返照自如龟六藏。\n疑若蛇弓蟠酒醆，妙同蜂蜜得华房。\n默游宛转臻元极，虚廓无涯步大方。",
        "dynasty": "宋",
        "collection_info": null
    },
    {
        "title": "姚道人乞颂",
        "author": "释正觉",
        "content": "慈悲方便事，触处有工夫。\n应变随声色，团团盘走珠。",
        "dynasty": "宋",
        "collection_info": null
    },
    {
        "title": "戚泽民从新正日供三僧求颂",
        "author": "释正觉",
        "content": "君家炊饭办蔬薇，日供畦衣三阿师。\n海上浮杯登岸后，云间飞锡过门时。\n伊蒲塞作新香气，宾度卢迎老白眉。\n施受等心相称可，月随流水下春池。",
        "dynasty": "宋",
        "collection_info": null
    },
    {
        "title": "时禅人出丐求颂",
        "author": "释正觉",
        "content": "老能碓下米无舂，一出相烦作变通。\n阵阵香风看稻熟，番番时雨见年丰。\n手携拍板傅大士，杖挂剪刀梁志公。\n妙应羣机真绝待，秋清河淡月行空。",
        "dynasty": "宋",
        "collection_info": null
    },
    {
        "title": "仙上人出丐求颂",
        "author": "释正觉",
        "content": "缀钵持来勇入廛，家家行结胜因缘。\n三千界重慈悲佛，五百生称忍辱仙。\n芳濯丛林春冉冉，明随流水月娟娟。\n饱参事与千僧供，洗足蒲团枯木禅。",
        "dynasty": "宋",
        "collection_info": null
    },
    {
        "title": "普渊行者请颂",
        "author": "释正觉",
        "content": "脱尽尘机真出家，平持心地是生涯。\n法堂刬草堕僧数，舂屋传衣联祖华。\n想变石头山下虎，悟空弓影酒中蛇。\n寒枯只么清修去，佛种从今却较些。",
        "dynasty": "宋",
        "collection_info": null
    },
    {
        "title": "妙慧上人求颂",
        "author": "释正觉",
        "content": "妙中有慧独醒醒，历历机前自照灵。\n老兔梦寒眠浄魄，真犀心醉得通星。\n道游剎剎参诸佛，智破尘尘出大经。\n顽石点头挥麈尾，坐间华雨一番馨。",
        "dynasty": "宋",
        "collection_info": null
    },
    {
        "title": "宗禅人出丐求颂",
        "author": "释正觉",
        "content": "万指生涯一钵归，丛林宗尚默无机。\n道耕自信我寒槁，妙用相烦君发挥。\n薜荔藩篱秋蔓衍，女萝窗户月依稀。\n时时处处通消息，物象都卢入范围。",
        "dynasty": "宋",
        "collection_info": null
    },
    {
        "title": "小师慧果驰书取雪峰真歇和尚",
        "author": "释正觉",
        "content": "鸟窠闲口聊吹布，雪老低头却入庵。\n生死同条末后句，也应千里问同参。",
        "dynasty": "宋",
        "collection_info": null
    },
    {
        "title": "解兄之雪峰礼本师",
        "author": "释正觉",
        "content": "南山去见雪峯师，古涧寒泉瞪目时。\n彻底无痕才识己，转身有路復名谁。\n子归父处那求顾，云向山来不待吹。\n西舍机鸣聊织锦，梭脐阴阴细飞丝。",
        "dynasty": "宋",
        "collection_info": null
    },
    {
        "title": "与辨庵主",
        "author": "释正觉",
        "content": "夹山鈎上得芳鳞，不作当年棒喝嗔。\n直向劫前分手眼，端能化外拨机轮。\n是须眉底有筋汉，方契寰中无舌人。\n彻照自宗知细密，任从天下乐忻忻。",
        "dynasty": "宋",
        "collection_info": null
    },
    {
        "title": "甲寅春之海山雨后访王渊明知县",
        "author": "释正觉",
        "content": "谁问春泥没履牙，萝门窈窕绿差斜。\n幽芳松菊渊明径，深秀溪山摩诘家。\n默照佛灯寒不掉，对缘心鑑浄无瑕。\n仍闻懒甚融居士，庭鸟几番狼藉华。",
        "dynasty": "宋",
        "collection_info": null
    },
    {
        "title": "禅人发心干钟乞颂",
        "author": "释正觉",
        "content": "木落空山霜，夜楼时一撞。\n随风度林岭，唤月到萝窗。\n响应虚传谷，声飞不碍江。\n梦回天意晓，蝴蝶失双双。",
        "dynasty": "宋",
        "collection_info": null
    },
    {
        "title": "保福传化士乞颂",
        "author": "释正觉",
        "content": "梅福仙游井汲枯，而今云水稳禅蒲。\n青原门下藏麟角，黄蘗床头捋虎鬚。\n学子柏庭寒立雪，檀家饭甑软炊珠。\n乞归将意丛林暖，松食荷衣良槁癯。",
        "dynasty": "宋",
        "collection_info": null
    },
    {
        "title": "偁上人干造延寿院乞颂",
        "author": "释正觉",
        "content": "丛林百丈有清规，特设堂安老病师。\n隐几虚心还自照，炷香孤坐绝他思。\n妙穷正念空三世，浄洗余昏月一墀。\n底意欲从何处问，毗耶居士饱相知。",
        "dynasty": "宋",
        "collection_info": null
    },
    {
        "title": "访黄给事承往宝陀礼普门大士留偈",
        "author": "释正觉",
        "content": "泛舟谁畏海门津，丈室来寻彼上人。\n麈语欲求青眼旧，友心未爽白头新。\n黄家羊卧藩篱晚，梅氏仙游岛屿春。\n餬饼馒头看手段，观音妙智在尘尘。",
        "dynasty": "宋",
        "collection_info": null
    },
    {
        "title": "廓禅人干田求颂",
        "author": "释正觉",
        "content": "廓虚田地绝蓁荆，望断玉壶冰鑑平。\n素色依稀云拥耒，练光片段月分耕。\n意为衲子延筇履，力丐檀那助饭羹。\n将见金牛笑相唤，丛林气像不多争。",
        "dynasty": "宋",
        "collection_info": null
    },
    {
        "title": "送修街坊出丐",
        "author": "释正觉",
        "content": "海上鳌峯裹绮霞，梅仙朋旧有生涯。\n清眠梦落三山月，和气吹成一县华。\n去驾风舟寻长者，来分甑饭入吾家。\n待君归扫余疑膜，杯影垂弓不是蛇。",
        "dynasty": "宋",
        "collection_info": null
    },
    {
        "title": "退天童上太守吴学士",
        "author": "释正觉",
        "content": "三椽五合不求余，汩汩营营笑拙疏。\n妄立是非徒喻马，乐同彼此解观鱼。\n洗霜骨出山宜瘦，答响神藏谷应虚。\n莫涴人间名字垢，身云心月本如如。",
        "dynasty": "宋",
        "collection_info": null
    },
    {
        "title": "卫进可寺丞腊月二十九日招我以蔬饭从容胜集其居之西一堂榜曰六湛意六处休復同一湛然且求语因作偈云",
        "author": "释正觉",
        "content": "风澜未作见灵源，六处亡功体湛存。\n诸法性空方得座，一弹指响顿开门。\n寒梅篱落春能早，野雪櫺窗夜不昏。\n万像森罗心印印，根尘超豁妙无痕。",
        "dynasty": "宋",
        "collection_info": null
    },
    {
        "title": "因雪示随行禅者",
        "author": "释正觉",
        "content": "家家种玉满区区，谁裹烟蓑细步趣。\n千里同风休缀缀，十方一色尚拘拘。\n梦醒光彩两头断，坐稳身心三际无。\n清白传家衲僧事，其间转处看工夫。",
        "dynasty": "宋",
        "collection_info": null
    },
    {
        "title": "符十五郎求颂  其一",
        "author": "释正觉",
        "content": "尘劳排遣廓而明，灵照心空合未萌。\n妙尽源穷成本得，从来等佛与众生。",
        "dynasty": "宋",
        "collection_info": null
    },
    {
        "title": "符十五郎求颂  其二",
        "author": "释正觉",
        "content": "圆虚裏许得真游，离水犀通一点秋。\n机应无私登鸟道，妙同明月静随流。",
        "dynasty": "宋",
        "collection_info": null
    },
    {
        "title": "岁开八日谒西溪真悟讲师",
        "author": "释正觉",
        "content": "雨华几席自清馨，茗碗初收篆缕青。\n柔弄柳条风剪剪，冷濡梅蕊雪星星。\n不嫌黄卷闲遮眼，有意微尘破出经。\n思大气吞三世佛，儿孙未到败门庭。",
        "dynasty": "宋",
        "collection_info": null
    },
    {
        "title": "云上人持钵乞颂",
        "author": "释正觉",
        "content": "云水千僧共默耕，烦君乞食出山行。\n蕨薇夜雨萌寒麓，桃李春风织锦城。\n空谷一呼同响应，圆珠众色合光明。\n上方此去分香饭，为我先须见浄名。",
        "dynasty": "宋",
        "collection_info": null
    },
    {
        "title": "方上人持钵乞颂",
        "author": "释正觉",
        "content": "卷衣破晓下连城，意欲分炊往上方。\n僧钵饭归三篾饱，蜂房蜜合百华香。\n柳丝莺友调唇滑，云锦人家照眼光。\n应变纵横看伎俩，随身干木惯逢场。",
        "dynasty": "宋",
        "collection_info": null
    },
    {
        "title": "与李居士",
        "author": "释正觉",
        "content": "枯禅胸底洗余纷，一点虚明湛若存。\n剎剎尘尘成浄土，华华叶叶发灵根。\n无心颇肖云为润，有照浑如月破昏。\n舒卷纵横俱在我，箇人真得总持门。",
        "dynasty": "宋",
        "collection_info": null
    },
    {
        "title": "森禅人持钵求颂",
        "author": "释正觉",
        "content": "森罗万象本同根，箇事虚通有化门。\n历历当机元不爽，头头大用了无痕。\n妙明田地传家祖，参饱丛林委子孙。\n缘就归来墙面坐，秋空连水月黄昏。",
        "dynasty": "宋",
        "collection_info": null
    },
    {
        "title": "立春后五日次本上人韵",
        "author": "释正觉",
        "content": "雪绕楼栏同楚些，梅将青子柳柔柯。\n山林臭味入新语，风月膺胸遵古科。\n梦付曲肱春困甚，乞如骈拇老閒何。\n雨师雷伯情多妬，收拾陶家壁上梭。",
        "dynasty": "宋",
        "collection_info": null
    },
    {
        "title": "良禅人干田求颂",
        "author": "释正觉",
        "content": "良田一片望无涯，旷古相传佛祖家。\n四至町畦谁作伴，中心树子自开华。\n示人鎌样秋云卷，催牯鞭声春日斜。\n收拾归来付耕事，衲僧气味较些些。",
        "dynasty": "宋",
        "collection_info": null
    },
    {
        "title": "古上人出丐求颂",
        "author": "释正觉",
        "content": "化门到处大千身，古鑑无尘谷有神。\n方信相随混不得，堂堂独露是何人。",
        "dynasty": "宋",
        "collection_info": null
    },
    {
        "title": "江郎中求颂",
        "author": "释正觉",
        "content": "浄治心地廓无垠，一段光明破夙昏。\n拨转机轮分化事，百千三昧见门门。",
        "dynasty": "宋",
        "collection_info": null
    },
    {
        "title": "雨晴偶作示禅者",
        "author": "释正觉",
        "content": "快雨快晴寒食近，峥嵘芳事趁佳辰。\n弄风柳絮疑成雪，满地榆钱买得春。\n雷吐英英茶爪露，暖班茁茁蕨拳伸。\n桃华眼闹随蝴蝶，谁似灵云识故人。",
        "dynasty": "宋",
        "collection_info": null
    },
    {
        "title": "来上人干延寿院乞颂",
        "author": "释正觉",
        "content": "披蓁卜筑古林阿，百丈心于老病多。\n照彻有无方得我，缘分生灭不干他。\n谷云冷抱松根石，山月明悬屋角萝。\n若子殷勤圆此话，毗耶城裏问维摩。",
        "dynasty": "宋",
        "collection_info": null
    },
    {
        "title": "道禅人发心干田乞颂",
        "author": "释正觉",
        "content": "道人欲乞一囊钱，为我成褫负郭田。\n浅水驾牛披晓月，深云下耒破春烟。\n力耕妙用吾家事，坐照真机自己禅。\n寄语檀那好相助，年年长得饭僧缘。",
        "dynasty": "宋",
        "collection_info": null
    },
    {
        "title": "以何学士韵示像侍者",
        "author": "释正觉",
        "content": "茂养高标松抱苓，岁寒姿傲雪霜丁。\n萧骚风度山林韵，偃蹇气钟丘壑形。\n霁月霁云胸次淡，秋山秋水眼棱青。\n磨砖谁问马师语，妙发枯龟一灼灵。",
        "dynasty": "宋",
        "collection_info": null
    },
    {
        "title": "梦斋求颂",
        "author": "释正觉",
        "content": "香风华雨政纷纷，春困何妨聊曲肱。\n三世佛相传寐语，觉来无我坏儿孙。",
        "dynasty": "宋",
        "collection_info": null
    },
    {
        "title": "观知殿化殿堂灯油求颂",
        "author": "释正觉",
        "content": "广堂清白照蒲团，相续真灯未许残。\n寂默无声闲口醭，光明不掉寸心寒。\n莲开似对秋波浅，梦觉浑疑晓漏干。\n十法界身流影事，自他交彻镜中看。",
        "dynasty": "宋",
        "collection_info": null
    },
    {
        "title": "海上人知浴求颂",
        "author": "释正觉",
        "content": "温温气象半篙津，匏杓调和冷暖匀。\n直得通身浑是水，端知赤肉了无尘。\n风埃面目揩磨浄，丘壑形骸洗濯春。\n妙触宣明佛子住，首楞严会有斯人。",
        "dynasty": "宋",
        "collection_info": null
    },
    {
        "title": "时司理求颂",
        "author": "释正觉",
        "content": "浄磨心鑑绝游尘，本际灵明自照神。\n箇裏机回圆历历，化分百亿大千身。",
        "dynasty": "宋",
        "collection_info": null
    },
    {
        "title": "行月大师求颂",
        "author": "释正觉",
        "content": "霁明夜永月行空，破暗真光默默中。\n一点至灵虚且应，十方圆鑑照而冲。\n床头炉篆浮寒紫，壁上龛灯对冷红。\n箇裏宗乘消息在，蒲团纸帐旧家风。",
        "dynasty": "宋",
        "collection_info": null
    },
    {
        "title": "齐上人发心知罗汉堂求颂",
        "author": "释正觉",
        "content": "修结僧缘清浄因，青油白茗与乌薪。\n庞眉五百圣尊者，行脚一千吾上人。\n云屋芳姿开菡萏，地炉暖气卧麒麟。\n睡魔不至蒲禅稳，自照光明默默神。",
        "dynasty": "宋",
        "collection_info": null
    },
    {
        "title": "华亭顾道友儿女俱出家求颂",
        "author": "释正觉",
        "content": "儿儿女女着袈裟，留得闲身且在家。\n不作丘坑看觉地，当鉏荟蘙种昙华。\n深藏北斗端能许，吸尽西江始较些。\n三界脱然亡影像，浄名居士好生涯。",
        "dynasty": "宋",
        "collection_info": null
    },
    {
        "title": "送明专使",
        "author": "释正觉",
        "content": "廓落无依合太虚，行行何处不逢渠。\n功回冷眼双眉底，照尽横身旷劫初。\n大仰默知东寺意，玄沙明上雪峯书。\n将归束肚三条蔑，鈯斧相随到处居。",
        "dynasty": "宋",
        "collection_info": null
    },
    {
        "title": "月禅人出丐求颂",
        "author": "释正觉",
        "content": "一月在诸水，动随来去舟。\n分身能恁么，到处恰相投。\n湖海堕全璧，鱼龙吞曲鈎。\n归来端可庆，俱得饱参休。",
        "dynasty": "宋",
        "collection_info": null
    },
    {
        "title": "应禅人出丐求颂",
        "author": "释正觉",
        "content": "应身随处见尘尘，能顺因缘不背真。\n树上虎头呈伎俩，毛端师子显精神。\n平生自许得游刃，投老难传知斲轮。\n香气满城燂钵饭，丛林一洗浩然春。",
        "dynasty": "宋",
        "collection_info": null
    },
    {
        "title": "王观察求颂",
        "author": "释正觉",
        "content": "廓虚深浄裏头看，一点至灵珠走盘。\n默默通身明有眼，尘尘分应妙无瘢。\n江湖浩浩月随溜，华木欣欣春入端。\n变化鲲鹏是时节，便乘羊角作风抟。",
        "dynasty": "宋",
        "collection_info": null
    },
    {
        "title": "赵学士求颂",
        "author": "释正觉",
        "content": "身前身后独灵灵，一切如来出此经。\n歇尽狂心便相见，水秋天浄月亭亭。",
        "dynasty": "宋",
        "collection_info": null
    },
    {
        "title": "朱干办求颂",
        "author": "释正觉",
        "content": "磨洗纷尘百念秋，湛然源底未分流。\n其间自照因缘外，水浄娟娟浮月鈎。",
        "dynasty": "宋",
        "collection_info": null
    },
    {
        "title": "久上人出丐乞颂",
        "author": "释正觉",
        "content": "孤禅抖擞起僧毡，挂钵寒藤着瘦肩。\n破夜无私看霁月，开华不染出泥莲。\n底心众事水云饿，何处人家粥饭缘。\n寄语毗耶老居士，相投莫怪唤春眠。",
        "dynasty": "宋",
        "collection_info": null
    },
    {
        "title": "五位  其一",
        "author": "释正觉",
        "content": "正中偏，霁碧星河冷浸干。\n半夜木童敲月户，暗中惊破玉人眠。",
        "dynasty": "宋",
        "collection_info": null
    },
    {
        "title": "五位  其二",
        "author": "释正觉",
        "content": "偏中正，海云依约神山顶。\n归人鬓髮白垂丝，羞对秦台寒照影。",
        "dynasty": "宋",
        "collection_info": null
    },
    {
        "title": "五位  其三",
        "author": "释正觉",
        "content": "正中来，月夜长鲲蜕甲开。\n大背摩天振云羽，翔游鸟道类难该。",
        "dynasty": "宋",
        "collection_info": null
    },
    {
        "title": "五位  其四",
        "author": "释正觉",
        "content": "兼中至，觌面不须相忌讳。\n风化无伤的意玄，光中有路天然异。",
        "dynasty": "宋",
        "collection_info": null
    },
    {
        "title": "五位  其五",
        "author": "释正觉",
        "content": "兼中到，斗柄横斜天未晓。\n鹤梦初醒露气寒，旧巢飞出云松倒。",
        "dynasty": "宋",
        "collection_info": null
    },
    {
        "title": "五王子 诞生",
        "author": "释正觉",
        "content": "星攒金殿降生时，称体宫衣覆雪肌。\n功就转身全合父，光中潜拨玉轮移。",
        "dynasty": "宋",
        "collection_info": null
    },
    {
        "title": "五王子 朝生",
        "author": "释正觉",
        "content": "雄心脱略战文场，端把烟蓑换龙章。\n葵藿奉君知贵味，肯怀归去见严光。",
        "dynasty": "宋",
        "collection_info": null
    },
    {
        "title": "五王子 末生",
        "author": "释正觉",
        "content": "甘分清孤守固穷，衡门寥落正西风。\n一鸣便是苍梧凤，不意飘流鸥鹭中。",
        "dynasty": "宋",
        "collection_info": null
    },
    {
        "title": "五王子 化生",
        "author": "释正觉",
        "content": "丝纶传得出宸帏，宣花春城类莫齐。\n妙握当途无字印，马蹄终不染尘泥。",
        "dynasty": "宋",
        "collection_info": null
    },
    {
        "title": "五王子 内生",
        "author": "释正觉",
        "content": "妙龄天嗣自重瞳，尊贵威严镇六宫。\n规步从来不出禁，阍人祇得颂芳风。",
        "dynasty": "宋",
        "collection_info": null
    },
    {
        "title": "四宾主 宾中宾",
        "author": "释正觉",
        "content": "平生心事结眉头，满面风埃鬓已秋。\n大底出门无伎术，奈何今日路贫愁。",
        "dynasty": "宋",
        "collection_info": null
    },
    {
        "title": "四宾主 宾中主",
        "author": "释正觉",
        "content": "不恋经商利万金，晚来古路问家音。\n分明得报尊亲健，争奈难平喜惧心。",
        "dynasty": "宋",
        "collection_info": null
    },
    {
        "title": "四宾主 主中宾",
        "author": "释正觉",
        "content": "御楼吹角六街明，金马将军出禁城。\n阃外化权良有准，不伤风物致昇平。",
        "dynasty": "宋",
        "collection_info": null
    },
    {
        "title": "四宾主 主中主",
        "author": "释正觉",
        "content": "不动金轮万德全，宸苔含月未排班。\n当头讳字寰中禁，谁敢依稀犯圣颜。",
        "dynasty": "宋",
        "collection_info": null
    },
    {
        "title": "四料简 夺人不夺境",
        "author": "释正觉",
        "content": "懒问谁持造化权，门前春事正暄妍。\n雨晴花色明如锦，风暖莺声滑似絃。",
        "dynasty": "宋",
        "collection_info": null
    },
    {
        "title": "四料简 夺境不夺人",
        "author": "释正觉",
        "content": "厌余客路忽思家，鬓髮春饶尽雪华。\n月底路歧通着脚，归心未稳隔烟霞。",
        "dynasty": "宋",
        "collection_info": null
    },
    {
        "title": "四料简 人境两俱夺",
        "author": "释正觉",
        "content": "罢奏笙篁夜欲阑，银河光浸紫微寒。\n星移月暗无消息，客散云楼酒椀干。",
        "dynasty": "宋",
        "collection_info": null
    },
    {
        "title": "四料简 人境俱不夺",
        "author": "释正觉",
        "content": "十分花事属歌喉，笑入芳尘烂漫游。\n皇道太平无忌讳，纵横何处不风流。",
        "dynasty": "宋",
        "collection_info": null
    },
    {
        "title": "借功明位",
        "author": "释正觉",
        "content": "苹末风休夜正央，水天虚碧共秋光。\n月船不犯东西岸，须信篙人用意良。",
        "dynasty": "宋",
        "collection_info": null
    },
    {
        "title": "借位明功",
        "author": "释正觉",
        "content": "六户虚通路不迷，太阳影裏不当机。\n纵横妙展无私化，恰恰行从鸟道归。",
        "dynasty": "宋",
        "collection_info": null
    },
    {
        "title": "借借不借借",
        "author": "释正觉",
        "content": "识尽甘辛百草头，鼻无牵纆得优游。\n不知有去成知有，始信南泉唤作牛。",
        "dynasty": "宋",
        "collection_info": null
    },
    {
        "title": "全超不借借",
        "author": "释正觉",
        "content": "霜重风严景寂寥，玉关金锁手慵敲。\n寒松尽夜无虚籁，老鹤移栖空月巢。",
        "dynasty": "宋",
        "collection_info": null
    },
    {
        "title": "针线贯通",
        "author": "释正觉",
        "content": "峩峩青山着秋瘦，毛髮凋减风骨旧。\n白云乃子久相依，清风借力扶出岫。\n人间雨足便归来，澹泞寒明同去就。\n箇中消息妙不传，白云无心青山寿。",
        "dynasty": "宋",
        "collection_info": null
    },
    {
        "title": "真身",
        "author": "释正觉",
        "content": "一叶落时天下秋，不风流处却风流。\n木人退步金绳断，直下无机牵铁牛。",
        "dynasty": "宋",
        "collection_info": null
    },
    {
        "title": "应身",
        "author": "释正觉",
        "content": "双六盘中信彩赢，风行草偃月弯晴。\n拦街截巷憨皮袋，弥勒何时不下生。",
        "dynasty": "宋",
        "collection_info": null
    },
    {
        "title": "门裏出身",
        "author": "释正觉",
        "content": "无位真人赤肉团，大千沙界着毛端。\n明明不借他家事，用处全功祇箇般。",
        "dynasty": "宋",
        "collection_info": null
    },
    {
        "title": "身裏出门",
        "author": "释正觉",
        "content": "放旷还来荆棘林，倒骑牛自醉吟吟。\n谁嫌烟雨闹蓑笠，祇箇虚空不挂针。",
        "dynasty": "宋",
        "collection_info": null
    },
    {
        "title": "因览仰山小释迦语成唱道二首  其一",
        "author": "释正觉",
        "content": "脱尽诸缘空不空，杳无边表喻难同。\n须知月蚌肠中物，体取云犀角裏通。\n建化何妨行鸟道，迴途復妙显家风。\n太平游子归来也，云鬓霜眉内转功。",
        "dynasty": "宋",
        "collection_info": null
    },
    {
        "title": "因览仰山小释迦语成唱道二首  其二",
        "author": "释正觉",
        "content": "一念全超旷劫初，玉人端坐白牛车。\n往来历尽傍参妙，回首途中物物渠。",
        "dynasty": "宋",
        "collection_info": null
    },
    {
        "title": "礼三祖智鑑禅师塔",
        "author": "释正觉",
        "content": "道无拣择，水深山嶷。\n祖无出没，月寒天碧。\n不萌枝上觉华春，无影树头灵鸟宅。\n天柱巍峩兮星河泻清，石牛哮吼兮洞云生白。",
        "dynasty": "宋",
        "collection_info": null
    },
    {
        "title": "礼四祖大医禅师塔",
        "author": "释正觉",
        "content": "祖道已传，黄梅妙龄。\n幻泡忽灭，白浄无形。\n真相堂堂照膏火，教音默默鸣风铃。\n老松挂月寒方夜，冻鹤巢云梦未醒。",
        "dynasty": "宋",
        "collection_info": null
    },
    {
        "title": "礼五祖大满禅师塔",
        "author": "释正觉",
        "content": "黄梅果熟，白藕花开。\n问唯佛性，种异凡胎。\n衣传南岭人将去，松老西山我再来。\n两借皮囊成底事，一壶风月湛无埃。",
        "dynasty": "宋",
        "collection_info": null
    },
    {
        "title": "礼投子青禅师塔",
        "author": "释正觉",
        "content": "塔藏玉骨，云抱山腰。\n迹尘外泯，道光内昭。\n度金针之玉线，续凤絃之鸾胶。\n壶春在而花芳枯木，夜鹤鸣而月浸孤巢。\n家风清淡兮石牛饮水，儿孙秀拔兮天柱摩霄。",
        "dynasty": "宋",
        "collection_info": null
    },
    {
        "title": "赞芙蓉师祖真",
        "author": "释正觉",
        "content": "凤眼鹤形，宗门伟匠。\n量外提撕，声前敲唱。\n据令兮长剑倚天，应机兮明珠在掌。\n太虚有月兮老兔含霜，大海无风兮华鲸吹浪。",
        "dynasty": "宋",
        "collection_info": null
    },
    {
        "title": "六代祖师画像赞 初祖达磨禅师",
        "author": "释正觉",
        "content": "西付不了，东行相讨。\n大乘气遥，少林春早。\n九年面壁，求人而急。\n三拜髓传，得嗣而贤。\n芦华明月夜船转，水远天低秋色连。",
        "dynasty": "宋",
        "collection_info": null
    },
    {
        "title": "六代祖师画像赞 二祖大祖禅师",
        "author": "释正觉",
        "content": "立雪齐腰，求法断臂。\n有志忘诸躯，无心契诸己。\n了了常知，其知密微。\n妙不借口，的自传衣。\n全功归父底时节，拈转虚空绝所依。",
        "dynasty": "宋",
        "collection_info": null
    },
    {
        "title": "六代祖师画像赞 三祖监智禅师",
        "author": "释正觉",
        "content": "道无拣择，宗非促延。\n死生外着，清白家传。\n觅罪性空，廓然大同。\n妙尽亡能境，机回却借功。\n虚明自照靡心识，海月灵犀夜魄通。",
        "dynasty": "宋",
        "collection_info": null
    },
    {
        "title": "六代祖师画像赞 四祖大医禅师",
        "author": "释正觉",
        "content": "授屈眴衣，秉毗卢印。\n师坐西山，名称东震。\n蜂服之粉兮春蜜之滋，蚌肠之珠兮夜蟾之孕。\n远气呈祥，灵枝发旁。\n牛头接得融居士，华鸟不来庵外忙。",
        "dynasty": "宋",
        "collection_info": null
    },
    {
        "title": "六代祖师画像赞 五祖大满禅师",
        "author": "释正觉",
        "content": "奇女之儿，双峯之嗣。\n传衣世称乎妙龄，栽松我愧乎颓齿。\n前后两身，古今一心。\n孤鸾风舞玻璃镜，长鲸月辗珊瑚林。\n钵盂狤獠人将去，几夜舂坊无碓音。",
        "dynasty": "宋",
        "collection_info": null
    },
    {
        "title": "六代祖师画像赞 六祖大监禅师",
        "author": "释正觉",
        "content": "广南樵夫，淮西行者。\n明珠走盘，黄金出冶。\n透影像兮凡圣罔得同尘，续光明兮家世自然不夜。\n众星之拱斗之魁，百川之趋海之下。\n弃钵袋而逃，提不起而恳招。\n非风旛之摇，示即物之情超。\n叶落归根兮来时无口，百千三昧兮九牛一毛。",
        "dynasty": "宋",
        "collection_info": null
    },
    {
        "title": "雪窦宗长老兹写师像以授天童知事壁龛而挂之乞语书其上",
        "author": "释正觉",
        "content": "妙藏绝邻，毕竟无身也清虚之理真。\n幽灵独神，须臾返色也自照之智亲。\n云寒有雪意，天远连秋津。\n缘起佛种，觉生幻尘。\n语细音柔，丹山凤鶵之韵。\n目深眉重，檀林师子之颦。\n借位途中宾主，借功门裏君臣。\n洞水逆流，望云岩而半肯。\n曹山颠酒，知清税未全贫。\n曲木床头握麈尾，心传一句付其人。",
        "dynasty": "宋",
        "collection_info": null
    },
    {
        "title": "大宁悟长老写师像求赞",
        "author": "释正觉",
        "content": "眼睛活，髑髅干，妙在离微转处看。\n鱼潜水而秋痕愈碧，鹤卧松而月梦犹寒。\n应呼之神居谷，随色之珠走盘。\n影响黏谁眉得用，斲泥余地鼻无漫。",
        "dynasty": "宋",
        "collection_info": null
    },
    {
        "title": "万寿晖长老写师像求赞",
        "author": "释正觉",
        "content": "空而无痕，绵绵体之若存。\n卓而莫羣，恰恰用之不勤。\n光明破夜月，淡泞出山云。\n无得而得，不闻而闻。\n少林之传默默，灵山之笑欣欣。\n龙雷相送鱼烧尾，豹雾俄披虎炳文。\n齐物飘飘兮流梦似随蝴蝶去，亡机荡荡兮清閒还与白鸥分。",
        "dynasty": "宋",
        "collection_info": null
    },
    {
        "title": "保福萃长老写师像求赞",
        "author": "释正觉",
        "content": "少食枣而齿黄，老饱盐而瘿亡。\n兔分月魄入犀角，蜂采华滋归蜜房。\n源深流长，体明用光。\n巍巍堂堂，炜炜煌煌。\n檀篆香消默无语，乌藤相伴倚绳床。",
        "dynasty": "宋",
        "collection_info": null
    },
    {
        "title": "清潭荣长老写师像求赞",
        "author": "释正觉",
        "content": "家山水兮，静忘处所。\n友鱼鸟兮，动忘尔汝。\n默默之得谁传，的的之宗自举。\n冰壶春未回，而痕垢无些。\n玉林月已上，而清光有许。\n湛存此箇宗乘，肯坏人家男女。\n黄梅之钵笑夜偷，少室之衣疑浪与。\n方彻地区，圆该天宇。\n神发幽而空谷应呼，声出碍而霜钟忽杵。",
        "dynasty": "宋",
        "collection_info": null
    },
    {
        "title": "光孝恭长老写师像求赞",
        "author": "释正觉",
        "content": "问者不亲，传者不真。\n默成之性，空照而神。\n湛存而无像，幽灵而绝邻。\n赫炉冶而铸其器，吹风烟而造其春。\n建立诸幻，发明至淳。\n匠手之挥斤刃利，蝇泥之去鼻端尘。\n其斲有信，其受难人。\n偃蹇之松兮独扶疏于雪试，臲卼之石兮几破碎于雷瞋。",
        "dynasty": "宋",
        "collection_info": null
    },
    {
        "title": "能仁翼长老写师像求赞",
        "author": "释正觉",
        "content": "行脚句亲，住山迹陈。\n默有余味，言还失真。\n金发响而出碍，玉雕文以丧纯。\n胸中器宇，眉底精神。\n虎生三日食牛气，海阔万里吞舟鳞。\n性得全提鼻，心传不挂唇。\n白雪家庭兮独立腰齐之士，红蕉棋局兮尝观柯烂之人。",
        "dynasty": "宋",
        "collection_info": null
    },
    {
        "title": "南明慧长老写师像求赞",
        "author": "释正觉",
        "content": "髮之白兮苍山雪寒，眼之冷兮远水秋还。\n机自转兮夜斗有柄，气自清兮星河无澜。\n谷应声而亡像，珠受色而不瘢。\n瀛海潮落兮平且浄，天宇云收兮虚更宽。\n万化起灭兮，默见其端。",
        "dynasty": "宋",
        "collection_info": null
    },
    {
        "title": "祖印渐长老写师像求赞",
        "author": "释正觉",
        "content": "面孔谁传，身心自然。\n鑑含万像，海吞百川。\n锦机动而綵丝度，玉线透而金针联。\n说法借口，吓人空拳。\n平等莫移兮任鹤长而凫短，纵横从变兮爻坤断而干连。",
        "dynasty": "宋",
        "collection_info": null
    },
    {
        "title": "浄居照长老写师像求赞",
        "author": "释正觉",
        "content": "真乘无门兮佛佛道同，面壁有句兮祖祖心空。\n静居方外，智入环中。\n借功明寂默，借伴入樊笼。\n十方周匝，三世混融。\n剎剎尘尘齐说法，见闻互换自相通。",
        "dynasty": "宋",
        "collection_info": null
    },
    {
        "title": "报愿慧长老写师像求赞",
        "author": "释正觉",
        "content": "水秋而清，月寒而明。\n万机休罢，三际齐平。\n尘消却到法身住，幻起还从佛口生。\n长天之覆，大地之擎。\n诸祖与之同道，众彙与之同行。\n龟毛拂而握竖，兔角杖而膝横。\n更无一物借来底，招手憨僧作证成。",
        "dynasty": "宋",
        "collection_info": null
    },
    {
        "title": "能仁仁长老写师像求赞",
        "author": "释正觉",
        "content": "大圆镜性，平等智心。\n老兔卧寒兮清炯炯明月之窟，长鲸𩥇海兮光漾漾珊瑚之林。\n千里雪翻波渺渺，百川潮涨水深深。\n鹏抟鲲，蜕殻子。\n和鹤鸣阴随应还，游刃相逢有赏音。",
        "dynasty": "宋",
        "collection_info": null
    },
    {
        "title": "惠首座写师像求赞",
        "author": "释正觉",
        "content": "衰飒仪容，僶俛颓慵。\n玲珑岩寺，夭矫云松。\n艷冷晚秋菊，韵清霜晓钟。\n剎剎尘尘三昧事，知音何处不相逢。",
        "dynasty": "宋",
        "collection_info": null
    },
    {
        "title": "璋监寺写师像求赞",
        "author": "释正觉",
        "content": "杳杳冥冥，寒雁影没而秋远烟青。\n寂寂惺惺，老蚕茧就而风高叶零。\n天机静时活，道环虚处灵。\n瀛之涵，崧之镇。\n干之健，坤之宁。\n海运鹏抟，气宇扬扬而吞舟鱼蜕。\n雾披豹变，文章炳炳而啸风虎猛。\n少林之灯未续兮，洛阳人腰齐雪庭。\n黄梅之衣欲传兮，狤獠祖步移碓程。\n物不当情而冰凌脚快，鳞或烧尾兮电火气腥。\n诸尘崝嵘乎影响，三昧游戏于眺聆。\n跛跛挈挈也其行自信，哆哆和和也其言不轻。\n家法冷淡，子孙宁馨。\n心岁寒而松柏试雪，色清白兮河汉含星。\n鸣阴之鹤癯而寿，巢莲之龟小而龄。\n棋局未散，柯烂樵丁。",
        "dynasty": "宋",
        "collection_info": null
    },
    {
        "title": "参头智舒与众行者写师像求赞",
        "author": "释正觉",
        "content": "背鲐齿鲵，皮鸡髮鹤。\n西北出家，东南行脚。\n选佛到空觉觉空，为人除药病病药。\n夕壑云生，秋潭月落。\n偏正机轮，方圆枘凿。\n蝴蝶之春梦栩栩而物齐，白鸥之野盟飘飘而閒乐。\n妙触无当，冲应何作。\n剑之挥空而彼此不痕，珠之受影而自他相若。\n气韵岩稄，音旨拗斡。\n跛跛挈挈兮有底迂疏，哆哆和和兮不空罥索。",
        "dynasty": "宋",
        "collection_info": null
    },
    {
        "title": "汤寿乡察推写真求赞",
        "author": "释正觉",
        "content": "形仪潦倒，气貌寒槁。\n野云自閒，岩树谁老。\n性元静而妙存，体本真而空了。\n幻世应诸缘，荒田不拣草。\n风烟望断兮鸿影冥冥，天水相连兮秋容渺渺。",
        "dynasty": "宋",
        "collection_info": null
    },
    {
        "title": "钱郎中写真求赞",
        "author": "释正觉",
        "content": "胜浄明心，混融古今。\n河汉之气清秋阔，牛斗之光寒夜深。\n机历历兮锦梭吐绪，道绵绵兮玉线联针。\n月漾珊瑚海，春回薝卜林。\n法法变通手段，尘尘出碍胸襟。\n明镜谁嫌差别像，空山自答合同音。",
        "dynasty": "宋",
        "collection_info": null
    },
    {
        "title": "张汉乡写真求赞",
        "author": "释正觉",
        "content": "顶覆白雪，眼横碧波。\n清霜濡斗柄，古壁挂龙梭。\n少林之华未老，曹溪之镜非磨。\n所得几何，家传不多。\n饱谙云水三条篾，钓尽江湖一片蓑。",
        "dynasty": "宋",
        "collection_info": null
    },
    {
        "title": "张监税写真求赞",
        "author": "释正觉",
        "content": "幽讨厥初，湛存若虚。\n体明无尽，气清有余。\n太行之雪压屋，黄河之冰载车。\n豹雾变文之虎，龙雷烧尾之鱼。\n风烟濡腻，草木光舒。\n根根尘尘了了，法法念念如如。\n舂坊行者得衣钵，可信心传不在书。",
        "dynasty": "宋",
        "collection_info": null
    },
    {
        "title": "智宣直岁写师像求赞",
        "author": "释正觉",
        "content": "霜颅雪髭，壑眼岩眉。\n昆崙源我据，浑沌凿谁持。\n雁行没处秋天阔，华气繁时春日迟。\n诸尘出碍，妙触无疵。",
        "dynasty": "宋",
        "collection_info": null
    },
    {
        "title": "禅人并化主写真求赞  其一",
        "author": "释正觉",
        "content": "云横其肩，雪覆其颠。\n空空养慧，兀兀忘缘。\n月射珊瑚兮海发光而不夜，松生琥珀兮根拥膏而有年。\n性惟平等，道法自然。\n钤锤之在握，杖拂之当拳。\n豹雾披梓树之野，龙雷吼桃华之川。\n云水丛林秋与老成之气韵，溪山草木春曾酝酿于风烟。\n儿孙之力，学佛祖之家传。\n针线之关，度龛灯之焰联。\n向道龙门无宿客，而今龟鹤尽成仙。",
        "dynasty": "宋",
        "collection_info": null
    },
    {
        "title": "禅人并化主写真求赞  其二",
        "author": "释正觉",
        "content": "气清水秋，骨寒木槁。\n青眼柳春深，白头山雪早。\n具大人相也空落不惊，有大力量也风吹便倒。\n箇些妙处难传，向道画工草草。",
        "dynasty": "宋",
        "collection_info": null
    },
    {
        "title": "禅人并化主写真求赞  其三",
        "author": "释正觉",
        "content": "松节老刚，岩棱早霜。\n鸥閒沙漠漠，雁没烟苍苍。\n爻象干连坤断，形器规圆矩方。\n闹市相逢聊举似，东家杓短西家长。",
        "dynasty": "宋",
        "collection_info": null
    },
    {
        "title": "禅人并化主写真求赞  其四",
        "author": "释正觉",
        "content": "渊默湛存，道超见闻。\n真照本有，妙尽新勋。\n虚谷之神兮大千界满，明月之影兮百亿身分。\n无住也浮萍流水，自由也飞鸟行云。\n得之有据，用之不勤。",
        "dynasty": "宋",
        "collection_info": null
    },
    {
        "title": "禅人并化主写真求赞  其五",
        "author": "释正觉",
        "content": "口阔鼻隆，神静心空。\n雪芦岸棱远，水天秋色同。\n夜寒北斗垂金柄，月落西山藏玉弓。\n真机宛转，幻住圆融。\n古佛自然交露柱，翻手覆手看变通。",
        "dynasty": "宋",
        "collection_info": null
    },
    {
        "title": "禅人并化主写真求赞  其六",
        "author": "释正觉",
        "content": "岩壑之间，草木之阳春。\n江湖之上，风烟之精神。\n髮鬚野雪，眉目秋津。\n渊默入寒蟾之窟，圆明养老蚌之珍。\n步步入尘，门门出身。\n莫愁指端兮焦尾之曲，可意鈎上兮赤稍之鳞。",
        "dynasty": "宋",
        "collection_info": null
    },
    {
        "title": "禅人并化主写真求赞  其七",
        "author": "释正觉",
        "content": "身閒类莫收，心静情不流。\n片月自炯炯，孤云长悠悠。\n颠毛衰白高山雪，眉目寒清古涧秋。\n把似春风些子妙，施于草木十方周。",
        "dynasty": "宋",
        "collection_info": null
    },
    {
        "title": "禅人并化主写真求赞  其八",
        "author": "释正觉",
        "content": "太行盘纡，黄河泄舒。\n肝胆明洁，胸膺廓虚。\n清风未生齿颊，白雪已上眉鬚。\n少林之默无他说，黄梅之舂不识书。\n彻见本来人面目，名言安敢妄分疏。",
        "dynasty": "宋",
        "collection_info": null
    },
    {
        "title": "禅人并化主写真求赞  其九",
        "author": "释正觉",
        "content": "识浪沥干，肚皮束宽。\n口翻澜而海阔，髮垂雪而山寒。\n妙传家法髑髅眼，巧幻神通赤肉团。\n相随来也，搥凿无瘢。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○",
        "author": "释正觉",
        "content": "山覆雪兮一颠白，水深秋兮两眼青。\n卦爻初作象，皮骨自成形。\n混沌已前之朴，阴阳未判之灵。\n道传不出世佛，义备勿开题经。\n应兮云月，用也雷霆。\n有守而涵海镇岳，无羁而断梗流萍。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一",
        "author": "释正觉",
        "content": "痴坐颓然，山空壑干。\n离微出入，偏正往还。\n千年琥珀之松兮鹤巢梦冷，半夜珊瑚之月兮鲸𩥇波寒。\n全功及尽，借路何难。\n转步而回丛林也津津和气，放口而说河汉也浩浩翻澜。\n道逢作者，谁敢相谩。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二",
        "author": "释正觉",
        "content": "妙传乎真，转侧而神。\n赤脚劫空归去路，白头借伴却来人。\n无心分物我，何处着根尘。\n烟柳莺华闹浩浩，太平时节大家春。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三",
        "author": "释正觉",
        "content": "炯炯寒瞳，丝丝衰鬓。\n丘壑之姿，烟霞之韵。\n据坐而心空，森罗而海印。\n中虚也干而成离，内动也艮而变震。\n云行而用闲，电掣而机迅。\n狤獠人不惹尘埃，黄梅祖亲传屈眴。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四",
        "author": "释正觉",
        "content": "兀兀心传，了了忘缘。\n叶零白露，云散青天。\n玉毂兔推而洗开夜色，银笼鹤出而飞度寒烟。\n借功明位，借伴入廛。\n应无爽而理之平等，用不勤而道之自然。\n相逢识者，便与开拳。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五",
        "author": "释正觉",
        "content": "顶雪抗春，目寒射人。\n蓑裹江湖雨，斗浮河汉津。\n拙忘机兮抱瓮，妙不传兮斲轮。\n谷鸟岩华自声色，十方普现剎尘身。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六",
        "author": "释正觉",
        "content": "气貌棱棱，眉目温温。\n一脉之分派发昆崙之源，百川之吞潮落珊瑚之根。\n风烟清远秋之痕，草木秀拔春之恩。\n古壁之梭兮蛰龙之骨，寒潭之璧兮夜月之魂。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七",
        "author": "释正觉",
        "content": "老髮衰髭，顶雪颔丝。\n方头似凿，钝口如椎。\n相逢閒受用，惯吃落便宜。\n蒲鞋价贱陈尊宿，浆水钱还王老师。\n法不当情兮平等得定慧之学，心无所住兮自然见离微之时。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八",
        "author": "释正觉",
        "content": "松石岁寒，云月高闲。\n野雪髮鬚上，秋波眉睫间。\n用持智柄，静入道环。\n觉心了了，幻事斑斑。\n草木精神兮风流自得，丛林气像兮春信谁悭。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九",
        "author": "释正觉",
        "content": "雪浸髮根，秋生眼棱。\n明月泉头客，清风楼上僧。\n潮翻麈尾兮蹴踏龙象，风旋羊角兮变化鲲鹏。\n主盟佛事，最得人憎。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○",
        "author": "释正觉",
        "content": "三河野人，两浙社宾。\n湛存该理智，妙触出根尘。\n乌藤行脚丛林事，鈯斧住山云水身。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一",
        "author": "释正觉",
        "content": "枯木形骸，野云踪迹。\n照兮夜色月摩，默也潭空秋入。\n三千界，露半身。\n九万里，成一息。\n随类应缘，何翅百亿。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二",
        "author": "释正觉",
        "content": "岩岩山有秋痕，淡淡云无宿根。\n入极一默之底，出成三昧之门。\n用不勤，湛若存，澄弗清兮搅不浑。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三",
        "author": "释正觉",
        "content": "漆黑眸子，栀黄面皮。\n智静霁月相照，身閒野云不羁。\n该抹把手陈尊宿，细腻点头王老师。\n针兮线兮明联暗缀，音兮律兮自拍独吹。\n你道是谁，芙蓉之孙兮丹出之儿。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四",
        "author": "释正觉",
        "content": "棱棱之山早雪，渊渊之水先秋。\n静也虚谷之应，动也闲云之流。\n自怜方外专默，谁与环中至游。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五",
        "author": "释正觉",
        "content": "云山之姿，水月之像。\n大海之容，太虚之量。\n受也的的无心，应也头头离相。\n随缘有照兮妙而不痕，彻底亡依兮空而不荡。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六",
        "author": "释正觉",
        "content": "默有心传，休将相观。\n烟巢鹤梦，月窟蟾寒。\n静裏万缘藏鼻孔，笑中百事见眉端。\n而今鬚髮点半白，向道丛林历百难。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七",
        "author": "释正觉",
        "content": "只是箇人，到处分身。\n万水中间月，百华头上春。\n不外一法，不受诸尘。\n生处熟也疏处亲，默时说也静时神。\n钵盂着饭饱还喜，拄杖入拳饥放嗔。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八",
        "author": "释正觉",
        "content": "一相无相，虚空等量。\n一身多身，物像俱春。\n动也出岫之云，静也居谷之神。\n现形说法也，剎剎尘尘。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九",
        "author": "释正觉",
        "content": "看看，变态毫端。\n春风不泮颠毛雪，秋色自摩眸子寒。\n笑添面孔两眉展，参饱肚皮三篾宽。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○",
        "author": "释正觉",
        "content": "坐曲木床，握乌藤杖。\n铸佛祖之楷模，活丛林之气像。\n你莫来虎口撩鬚，谁更敢蛇头揩痒。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一",
        "author": "释正觉",
        "content": "山寒带雪痕，春信入华根。\n造化岂无柄，区分自有门。\n出出没没也，俱承此恩。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二",
        "author": "释正觉",
        "content": "髑髅历干，鼻孔觉宽。\n廓空三际，不立毫端。\n面目风霜杀，身心水月寒。\n情尘浄尽兮，万像齐观。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三",
        "author": "释正觉",
        "content": "寒肩自高，饥眼较大。\n乌藤瘦握拳，曲木默据座。\n无言而独灵，有唱而谁和。\n秋摩水色兮清绝瘢痕，春入华枝兮妙亡程课。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四",
        "author": "释正觉",
        "content": "衰髮半白，笑面微红。\n野水秋无像，丛林春有功。\n华繁粉梦蝶，天远没飞鸿。\n借问分身几许，相随南北西东。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五",
        "author": "释正觉",
        "content": "舌头肉一脔，口唇皮两片。\n有时说道谈禅，忽地轰雷掣电。\n万机影销，一色功转。\n本来无物镜非台，胡汉不痕何所见。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六",
        "author": "释正觉",
        "content": "风观痴甚，形骸老生。\n眉棱阴觉重，鼻息静还清。\n二仪未兆，一点圆明。\n霜洗斗牛湿，秋晴河汉横。\n莫将毫忽痕空性，向道环中长太平。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七",
        "author": "释正觉",
        "content": "身心山野，面目草灰。\n默说一句，明暗全该。\n机流电天上之火，动发阳地中之雷。\n变化穷通有许事，向道俱从恁么来。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八",
        "author": "释正觉",
        "content": "静据胡床，久而愈芳。\n默亡痕黑白，贫不觉苍黄。\n住无相兮龟之藏，行无章兮鸟之翔。\n月烂烂而鱼吞光，华菲菲而蜂采香。\n相随来也，触处堂堂。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九",
        "author": "释正觉",
        "content": "眉下眼深，额上骨隆。\n说禅口窄，受道心空。\n闲闲无伎俩，默默有家风。\n片月濯磨秋更白，百华点染春能工。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○",
        "author": "释正觉",
        "content": "暗而明，虚而盈。\n水天秋色共，月昼夜潮平。\n无在不在，无生不生。\n诸尘随起倒，万化得纵横。\n默默大全兮壁挂闲口，堂堂正受兮谁黏恶名。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一",
        "author": "释正觉",
        "content": "这样师僧，面目可憎。\n名摸还不似，藏覆又何曾。\n虚空阔无工夫挂剑，沧海深有伎俩挑灯。\n抖擞头陀备，玲珑道者棱。\n入闽借问，何如箇能。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二",
        "author": "释正觉",
        "content": "心闲不被身碍，饭饱仍嫌口多。\n妙应群机活卓卓，默传一句圆陀陀。\n呈似了也，还相识么。",
        "dynasty": "宋",
        "collection_info": null
    },
    {
        "title": "禅人并化主写真求赞  其四三",
        "author": "释正觉",
        "content": "鼻筒直，眼眶深。\n默时自觉失却口，妙处谁会相传心。\n便与么，只如今，影中辨取兮户挂凋林。",
        "dynasty": "宋",
        "collection_info": null
    },
    {
        "title": "禅人并化主写真求赞  其四四",
        "author": "释正觉",
        "content": "这箇仪形，丛林饭丁。\n春山有雪髮衰白，秋水无风眼冷青。\n妙明田地，浄洁门庭。\n万缘不倚活卓卓，一事不着空灵灵。\n把手与药兮谁寻本草，问津指源兮自得图经。",
        "dynasty": "宋",
        "collection_info": null
    },
    {
        "title": "禅人并化主写真求赞  其四五",
        "author": "释正觉",
        "content": "形仪淡如，胸腹空虚。\n懒不学佛，钝不知书，静应诸缘而无外，默容万像而有余。\n齐物而梦蝶，乐性而观鱼。\n渠正是我兮我不是渠。",
        "dynasty": "宋",
        "collection_info": null
    },
    {
        "title": "禅人并化主写真求赞  其四六",
        "author": "释正觉",
        "content": "灵灵一物，名模不得。\n长鲸居沧海之渊，老兔卧明月之窟。\n已展不缩，拗直作曲。\n只么赢时会也无，不须喝彩兮盘中双六。",
        "dynasty": "宋",
        "collection_info": null
    },
    {
        "title": "禅人并化主写真求赞  其四七",
        "author": "释正觉",
        "content": "似则不是，是则不似。\n动兮行云，静兮止水。\n能随缘，不堕类。\n百草头上老僧，二仪已前自己。\n莫将此箇形骸，枉挂他人唇齿。",
        "dynasty": "宋",
        "collection_info": null
    },
    {
        "title": "禅人并化主写真求赞  其四八",
        "author": "释正觉",
        "content": "静掩双皮，喜扬两眉。\n秋容清水色，春信闹华枝。\n跛跛挈挈，憨憨痴痴，摩触家风兮鼻孔纍垂。",
        "dynasty": "宋",
        "collection_info": null
    },
    {
        "title": "禅人并化主写真求赞  其四九",
        "author": "释正觉",
        "content": "闻名不如见面，都卢是箇一件。\n风埃闹处常閒，行市贵时却贱。\n圆珠不拨转，精金久磨炼。\n触犯机锋兮青天流电。",
        "dynasty": "宋",
        "collection_info": null
    },
    {
        "title": "禅人并化主写真求赞  其五○",
        "author": "释正觉",
        "content": "鬚髮老如，眉目清亮。\n秋生野水之中，雪照寒山之上。\n湛海之心，吞川之量。\n头头不爽机宜，处处相投稳当。",
        "dynasty": "宋",
        "collection_info": null
    },
    {
        "title": "禅人并化主写真求赞  其五一",
        "author": "释正觉",
        "content": "依样画胡卢，相逢识也无。\n蹉过了丰城埋剑，觑得破合浦还珠。",
        "dynasty": "宋",
        "collection_info": null
    },
    {
        "title": "禅人并化主写真求赞  其五二",
        "author": "释正觉",
        "content": "髮白寒山有雪，眼深秋井澄波。\n混沌凿那亡大道，昆崙源自发长河。\n一笑十方三世事，不妨随处萨婆诃。\n山高早雪，水深先秋。\n功勋极处退一步，黑白前时赢一筹。\n相随来也还知否，南北东西得自由。",
        "dynasty": "宋",
        "collection_info": null
    },
    {
        "title": "禅人并化主写真求赞  其五三",
        "author": "释正觉",
        "content": "身兮芭蕉，口兮葛藤。\n雪乞人天饭，光传佛祖灯。\n机活作春像，念冷摩风棱。\n金针玉线兮，谁我绳绳。",
        "dynasty": "宋",
        "collection_info": null
    },
    {
        "title": "禅人并化主写真求赞  其五四",
        "author": "释正觉",
        "content": "髮作残雪之白，目带深秋之寒。\n春山未暖，野水无澜。\n家风摩鼻孔，好事上眉端。\n三世因缘兮半身而应，十方剎海兮一吸而干。",
        "dynasty": "宋",
        "collection_info": null
    },
    {
        "title": "禅人并化主写真求赞  其五五",
        "author": "释正觉",
        "content": "寒坐无言，孤藤在拳。\n片心羣像外，一句万机前。\n身闲眼活，盘滑珠旋。\n虚空故无壁落碍，解了十方三世缘。",
        "dynasty": "宋",
        "collection_info": null
    },
    {
        "title": "禅人并化主写真求赞  其五六",
        "author": "释正觉",
        "content": "道随缘而不变，源赴汲而不枯。\n禅悦之食兮饱其腹，法空之座兮跏其趺。\n青原自喜有麟角，黄檗谁嫌捋虎鬚。",
        "dynasty": "宋",
        "collection_info": null
    },
    {
        "title": "禅人并化主写真求赞  其五七",
        "author": "释正觉",
        "content": "野水秋清，寒蟾夜明。\n气像能虚白，家风自混成。\n鼻快筒直，眼瞋角生。\n太空同体而豁落，万像同用而峥嵘。\n人间有饭饱皮袋，默默憨憨谢太平。",
        "dynasty": "宋",
        "collection_info": null
    },
    {
        "title": "禅人并化主写真求赞  其五八",
        "author": "释正觉",
        "content": "老态垂垂，岁月浸欺。\n半头生白髮，瘦骨裹黄皮。\n情闲用而活，句妙默而知。\n河阔斗寒云静夜，天无四壁风披披。",
        "dynasty": "宋",
        "collection_info": null
    },
    {
        "title": "禅人并化主写真求赞  其五九",
        "author": "释正觉",
        "content": "眉垂而杨，口默而方。\n了见源底，浄极发光。\n月魂排夜色，斗气濯秋霜。\n谁嫌眼上瞋生角，我道机前影不章。",
        "dynasty": "宋",
        "collection_info": null
    },
    {
        "title": "禅人并化主写真求赞  其六○",
        "author": "释正觉",
        "content": "面孔何如，雪髮霜鬚。\n秋明月窟，春发冰壶。\n妙尽还移步，功忘聊放锄。\n拈来随处成宗要，向道斯人德不孤。",
        "dynasty": "宋",
        "collection_info": null
    },
    {
        "title": "禅人并化主写真求赞  其六一",
        "author": "释正觉",
        "content": "白髮颅上，青瞳眉底。\n雪点疏林，秋明野水。\n万像自相投，一灵还不倚。\n默默一尘入正受，历历诸尘三昧起。",
        "dynasty": "宋",
        "collection_info": null
    },
    {
        "title": "禅人并化主写真求赞  其六二",
        "author": "释正觉",
        "content": "浄而纯中无一尘，纯而浄中有万应。\n眼睛明，鼻孔正。\n更将折筯搅沧溟，令彼龙鱼知水为命。",
        "dynasty": "宋",
        "collection_info": null
    },
    {
        "title": "禅人并化主写真求赞  其六三",
        "author": "释正觉",
        "content": "瀛涵崧镇，深兮高兮。\n默默之得，类之不齐。\n一鼻直，两眉低。\n影像尔能半露，语言谁得全提。\n少林九年兮，痴坐凄凄。",
        "dynasty": "宋",
        "collection_info": null
    },
    {
        "title": "禅人并化主写真求赞  其六四",
        "author": "释正觉",
        "content": "白髮星星，骨癯气清。\n雪浸山嵂屼，秋在水渟泓。\n流琥珀兮涧松老，射珊瑚而波月明。\n影落大千去也，何妨触处峥嵘。",
        "dynasty": "宋",
        "collection_info": null
    },
    {
        "title": "禅人并化主写真求赞  其六五",
        "author": "释正觉",
        "content": "月犀得晕，雾豹养文。\n有通有变，或合或分。\n夜寒河濯斗，山润石生云。\n妙湛体前明历历，从交天下乐忻忻。",
        "dynasty": "宋",
        "collection_info": null
    },
    {
        "title": "禅人并化主写真求赞  其六六",
        "author": "释正觉",
        "content": "不寒不枯而秋颓，不浄不垢而春来。\n神虚而应，机发而回。\n分身慈氏，合掌善财。\n弹指作声兮楼阁门开。\n身心清恬，面目冷严。\n烟巢寒翠栖鸟梦，风漪绿浄游鱼潜。\n荡荡兮眺听自妙，閒閒兮声色不黏。",
        "dynasty": "宋",
        "collection_info": null
    },
    {
        "title": "禅人并化主写真求赞  其六七",
        "author": "释正觉",
        "content": "看看，气味历艰难。\n百城心胆老，三篾肚皮宽。\n秋晚长河淡，霜清北斗寒。\n哆哆和和兮休嫌冷语，点点闪闪兮定遭热谩。",
        "dynasty": "宋",
        "collection_info": null
    },
    {
        "title": "禅人并化主写真求赞  其六八",
        "author": "释正觉",
        "content": "霜缣写病姿，寒木得春迟。\n山居自肯束三篾，尘立每烦颦两眉。\n牛头不懒，虎头不痴，箇事十成还自知。\n饭塞饥肠衣补破，不妨唧溜出家儿。",
        "dynasty": "宋",
        "collection_info": null
    },
    {
        "title": "禅人并化主写真求赞  其六九",
        "author": "释正觉",
        "content": "癯山早寒，老木先槁。\n心潜三界空，念动一尘眇。\n太虚谁与增添，万像何曾欠少。\n止犹谷神唯自知，肯把閒身相搅扰。",
        "dynasty": "宋",
        "collection_info": null
    },
    {
        "title": "禅人并化主写真求赞  其七○",
        "author": "释正觉",
        "content": "无像而像，有许模样。\n不真而真，只箇形神。\n豁清也千岩万壑而秋，光丽也诸尘百草而春。\n恁么来兮，处处相亲。",
        "dynasty": "宋",
        "collection_info": null
    },
    {
        "title": "禅人并化主写真求赞  其七一",
        "author": "释正觉",
        "content": "默默而知，灵灵者谁。\n无像而独存鼻孔，有句处不挂唇皮。\n夜冷星河阔，霜清斗柄垂。\n从缘应世也，恰恰相随。",
        "dynasty": "宋",
        "collection_info": null
    },
    {
        "title": "禅人并化主写真求赞  其七二",
        "author": "释正觉",
        "content": "山林眉目，水月身心。\n雪何早而古岩棱，秋似先而寒潭深。\n机头锦绪，线尾金针。\n谁云道大兮自有知音。",
        "dynasty": "宋",
        "collection_info": null
    },
    {
        "title": "禅人并化主写真求赞  其七三",
        "author": "释正觉",
        "content": "神静气清，心空眼明。\n诸尘中豁落，万像裏峥嵘。\n去而随，来而迎。\n三世竖，十方横。\n风吹便倒须相信，恰恰谁曾与物争。",
        "dynasty": "宋",
        "collection_info": null
    },
    {
        "title": "禅人并化主写真求赞  其七四",
        "author": "释正觉",
        "content": "鬚髮衰白，雪点寒林。\n眉目冷青，秋生古涧。\n应之有余，用之何限。\n风浪不管兮闲似浮鸥，水天相连兮远随归雁。",
        "dynasty": "宋",
        "collection_info": null
    },
    {
        "title": "禅人并化主写真求赞  其七五",
        "author": "释正觉",
        "content": "拙口默默，閒身寥寥。\n去住妙提其印，死生谁与同条。\n捋鬚黄檗，夺杖芭蕉。\n十方三世兮，一句全超。",
        "dynasty": "宋",
        "collection_info": null
    },
    {
        "title": "禅人并化主写真求赞  其七六",
        "author": "释正觉",
        "content": "传之失真，体之而神。\n明白智圆而有照，清虚理极而无身。\n心萌法法，影落尘尘，一段精光华上春。",
        "dynasty": "宋",
        "collection_info": null
    },
    {
        "title": "禅人并化主写真求赞  其七七",
        "author": "释正觉",
        "content": "是真是假，谁相描画。\n似我似谁，莫入思惟。\n地方成矩，天圆自规。\n三界更无些法剩，一身还与十方宜。\n眉目炯炯，鬚髮苍苍。\n疏林霑野雪，古涧湛秋光。\n锦缝谁分梭路细，针关初透线芒长。\n鹤梦未晓，鸟行无章。\n平买平卖兮，还他当行。",
        "dynasty": "宋",
        "collection_info": null
    },
    {
        "title": "禅人并化主写真求赞  其七八",
        "author": "释正觉",
        "content": "深默而耀，至虚而灵。\n我亡黑白，谁为丹青。\n一点落机纽，万缘分化形。\n月下水而明洁，云出岫而轻盈。\n善应无方果如此，这回随处立门庭。",
        "dynasty": "宋",
        "collection_info": null
    },
    {
        "title": "禅人并化主写真求赞  其七九",
        "author": "释正觉",
        "content": "兀兀之姿，拙钝之师。\n静而亡像，动不知时。\n有口要挂壁，无机不度丝。\n秋气清而星河淡淡，天宇阔而夜斗垂垂。\n是箇面目兮，与你相随。",
        "dynasty": "宋",
        "collection_info": null
    },
    {
        "title": "禅人并化主写真求赞  其八○",
        "author": "释正觉",
        "content": "气清山秋，用光月浮。\n一无所寄，六不得收。\n任腾腾而异类，活鱍鱍而随流。\n天上天下，云水自由。",
        "dynasty": "宋",
        "collection_info": null
    },
    {
        "title": "禅人并化主写真求赞  其八一",
        "author": "释正觉",
        "content": "孤身云閒，老髮雪白。\n丛林眼孔清，河汉口门窄。\n应时谁外诸缘，转处自消一色。\n峥嵘万像森罗，向道与他平出。",
        "dynasty": "宋",
        "collection_info": null
    },
    {
        "title": "禅人并化主写真求赞  其八二",
        "author": "释正觉",
        "content": "赤肉凿窍，干骨裹皮。\n自然无我，你道是谁。\n双瞳秋点点，两鬓雪丝丝。\n筇倚床头不去诸方行脚，口挂壁上欲学古人住持。\n渊默有句，真得无师。\n崖蜂春采薝卜华，海鸟梦卧珊瑚枝。",
        "dynasty": "宋",
        "collection_info": null
    },
    {
        "title": "禅人并化主写真求赞  其八三",
        "author": "释正觉",
        "content": "岁寒之姿，衰髮丝丝。\n明白之传，湛存绵绵。\n秋空霁而天连水远，夜色冷而河横斗旋。\n平买平卖兮将高就下，中规中矩兮随方逐圆。",
        "dynasty": "宋",
        "collection_info": null
    },
    {
        "title": "禅人并化主写真求赞  其八四",
        "author": "释正觉",
        "content": "像兮非真，真兮非像。\n妙明四大之前，自出诸缘之上。\n不把一字之心传，有吞百川之器量。\n随方普应而不亏，的的夜光而在掌。",
        "dynasty": "宋",
        "collection_info": null
    },
    {
        "title": "禅人并化主写真求赞  其八五",
        "author": "释正觉",
        "content": "默默家风，如如规矩。\n妙不可以言传，真不可以相取。\n明白月壶，廓清天宇。\n物我情忘兮谁分尔汝。",
        "dynasty": "宋",
        "collection_info": null
    },
    {
        "title": "禅人并化主写真求赞  其八六",
        "author": "释正觉",
        "content": "智须转色，浄还发光。\n活眼唯自照，喜眉为谁扬。\n巍巍堂堂，炜炜煌煌，莫道侬家兮触事面墙。",
        "dynasty": "宋",
        "collection_info": null
    },
    {
        "title": "禅人并化主写真求赞  其八七",
        "author": "释正觉",
        "content": "浄智而昭昭，体空而寥寥。\n天心河淡月欲下，松顶雪寒春未消。\n三世迁流兮弹指可断，万年长久兮一念全超。\n恁么来也，顺风上潮。",
        "dynasty": "宋",
        "collection_info": null
    },
    {
        "title": "禅人并化主写真求赞  其八八",
        "author": "释正觉",
        "content": "山之寒兮带雪，水之清兮含月。\n默而灵兮卓卓妙存，静而应兮尘尘光发，彻见离微兮任出任没。",
        "dynasty": "宋",
        "collection_info": null
    },
    {
        "title": "禅人并化主写真求赞  其八九",
        "author": "释正觉",
        "content": "赤肉一团，疏通数窍。\n惟色惟声，乃听乃眺。\n不借应而即真，不外虚而常照。\n长时默坐亡世机，万里青天绝飞鸟。\n谓尔画工，那得其妙。",
        "dynasty": "宋",
        "collection_info": null
    },
    {
        "title": "禅人并化主写真求赞  其九○",
        "author": "释正觉",
        "content": "心得而真，物应而神。\n幻住三昧，觉了诸尘。\n洒洒落落不共法，浩浩荡荡无边身。\n明明白白随流月，叶叶华华到处春。",
        "dynasty": "宋",
        "collection_info": null
    },
    {
        "title": "禅人并化主写真求赞  其九一",
        "author": "释正觉",
        "content": "情谓之外兮言路那通，形殻之外兮模画那同。\n一方明有月，万簌啸而风。\n其应而妙，其用而冲。\n图星之拱兮周罗而北，流水之向兮曲折而东。",
        "dynasty": "宋",
        "collection_info": null
    },
    {
        "title": "禅人并化主写真求赞  其九二",
        "author": "释正觉",
        "content": "木石形骸，冰雪肝胆。\n一点妙难名，十方机未感。\n寒林摇落兮谁捋老虎之鬚，沧海潮干兮谁探老骊之颔。\n默默湛存，昭昭元鉴。\n发用也连干断坤，缘应也明离暗坎。",
        "dynasty": "宋",
        "collection_info": null
    },
    {
        "title": "禅人并化主写真求赞  其九三",
        "author": "释正觉",
        "content": "寒箸苍山之骨，雪压老松之颠。\n形气清而有像，心迹泯而亡缘。\n诸尘不受，一印周旋。\n大大小小兮方方圆圆。\n神观湛湛，和气津津。\n玉涧流月，琼林发春。\n恰恰相融也何此何彼，堂堂不在也夺境夺人。",
        "dynasty": "宋",
        "collection_info": null
    },
    {
        "title": "禅人并化主写真求赞  其九四",
        "author": "释正觉",
        "content": "心空月高，髮白雪饶。\n气吞百川兮其口如海，浪卷万里兮其舌翻潮。\n一句直指，三乘独超。\n忽雷破蛰起平地，赤脚踏虹登九霄。\n影草笑无术，烂柯知有樵。",
        "dynasty": "宋",
        "collection_info": null
    },
    {
        "title": "禅人并化主写真求赞  其九五",
        "author": "释正觉",
        "content": "眉目十分，精神一段。\n岩高雪释迟，木老春来缓。\n古涧明月宾，青山白云伴。\n借光何处不分身，剎剎尘尘谁解唤。",
        "dynasty": "宋",
        "collection_info": null
    },
    {
        "title": "禅人并化主写真求赞  其九六",
        "author": "释正觉",
        "content": "默默有得，灵灵无依。\n妙穷出没，照彻离微。\n万像齐收一印，三昧遍在羣机。\n而今恁么相随去，终日如愚不我违。",
        "dynasty": "宋",
        "collection_info": null
    },
    {
        "title": "禅人并化主写真求赞  其九七",
        "author": "释正觉",
        "content": "肃萧而秋，万化潜收。\n英英而春，羣彙舒伸。\n天地之间谁造物，枢机之发是何人。",
        "dynasty": "宋",
        "collection_info": null
    },
    {
        "title": "禅人并化主写真求赞  其九八",
        "author": "释正觉",
        "content": "八字眉低，四方口阔。\n髮色松雪寒，目光岩电烁。\n橐籥之空，枢机之活。\n其间勿你安排，裏许是谁造作。\n影草不彰兮妙触无瘢，没身不殆兮长生有药。",
        "dynasty": "宋",
        "collection_info": null
    },
    {
        "title": "禅人并化主写真求赞  其九九",
        "author": "释正觉",
        "content": "凄然而秋，眼冷心休。\n温然而春，口笑眉伸。\n了了无分别智，恢恢不思议仁。\n亡机返朴，得用还淳。\n图画之巧，那有其神。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○○",
        "author": "释正觉",
        "content": "秋入眼角，春生鼻筒。\n钳锤坚外，橐籥虚中。\n世机抱瓮之拙，道用斲轮之工。\n蜂采华房兮蜡脾酿蜜，犀酣桂毂兮兔鼻流通。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○一",
        "author": "释正觉",
        "content": "萎萎羸羸，跛跛挈挈。\n用绵绵而云行，机历历而电掣。\n有时缄口衔枚，也学住山束篾。\n生兮不生，灭兮不灭。\n秋水之月兮，春山之雪。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○二",
        "author": "释正觉",
        "content": "身心自然，松石亡年。\n春云閒似鹤，秋水远连天。\n虚能外应，默守家传。\n东西南北，一等周旋。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○三",
        "author": "释正觉",
        "content": "赤肉一块，臭脓一袋。\n何物着乎中，有应发于外。\n妙入羣机兮成三昧，箇时撒手断崖前，方见浑仑扑不碎。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○四",
        "author": "释正觉",
        "content": "教示无辙迹，赞之绝涯岸。\n纔发名言，便成形段。\n月芦混处鸣鸥，天水连时没雁。\n而今对现十成，向道只得一半。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○五",
        "author": "释正觉",
        "content": "清白而游，江湖风月之秋。\n变态而神，云烟草木之春。\n体之而真，用之而淳。\n非佛非祖而能佛能祖，非天非人而能天能人。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○六",
        "author": "释正觉",
        "content": "四大无埃，五藴外来。\n智慧尚归父，因缘初不媒。\n西山寒月下，东海夜潮回。\n一一根尘妙触事，千千手眼随宜开。\n众生世界了如幻，影像那涴吾灵台。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○七",
        "author": "释正觉",
        "content": "看看，心空骨寒槁木暖，未发髑髅津沥干。\n秋入眼角，春生鼻端。\n相呼相唤知音会，为我门前倒剎竿。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○八",
        "author": "释正觉",
        "content": "箇是何人，气清骨贫。\n烟霞面目，丘壑精神。\n二仪自然一体，万像况与同尘。\n床上全威白额虎，鈎头可意赤稍鳞。",
        "dynasty": "宋",
        "collection_info": null
    },
    {
        "title": "禅人并化主写真求赞  其一○九",
        "author": "释正觉",
        "content": "你是何人，缁衣裹身。\n静住天无四壁，机回月带重轮。\n梦蝶境中閒有趣，露蝉胸次浄无尘。\n相随化事入廛井，百草头上风烟春。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一○",
        "author": "释正觉",
        "content": "貌古而孤，气清而癯。\n秋生林壑，月在江湖。\n见道之体盈而虚，随世之用有而无。\n佛佛祖祖，只箇规模。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一一",
        "author": "释正觉",
        "content": "静而纯，湛而存。\n海日珊瑚树，岩松琥珀根。\n家风传父祖，事业付儿孙。\n回途妙触了机用，箇是百千三昧门。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一二",
        "author": "释正觉",
        "content": "寒林气清，晚浦潮平。\n自由之像，相随而名。\n孤藤拳脱略，三篾肚膨亨。\n闹市谁嫌机用熟，丛林人道饱参生。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一三",
        "author": "释正觉",
        "content": "清白传家，湛存授手。\n木落风高，水明月昼。\n双瞳冷用眉，片舌闲摇口。\n宗通也洞水逆流，孝满也曹山颠酒。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一四",
        "author": "释正觉",
        "content": "寒雪覆颠，闲云拥肩。\n动随尔后，静住其前。\n百草头边老僧句，千华台上古佛禅。\n法法出碍，心心密传。\n百战之疮兮风雨瘢痒，九野之耕兮泥水领穿。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一五",
        "author": "释正觉",
        "content": "体之湛存，潮缩海门。\n用之亡痕，春入华根。\n光明射珊瑚之魂，波澜派昆崙之源。\n影动非幡，声扬度垣。\n静以应繁，冲以待喧。\n骐骥之姿，千里之奔。\n云梦之量，八九之吞。\n斲轮之工兮拟谁授克家之学，抱瓮之朴兮将自灌丈人之园。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一六",
        "author": "释正觉",
        "content": "岁寒之容，高岩雪松。\n清白之胸，冷月霜钟。\n种田博饭，地藏之春农。\n明镜非台，黄梅之夜舂。\n百草头上闲和尚，而今何处不相逢。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一七",
        "author": "释正觉",
        "content": "本体无生，诸尘幻成。\n白髮雪漫顶，青瞳秋在泓。\n妙触出碍，机用超情。\n珠走不留影，谷虚还应声。\n默默坐寒唯自照，天无四壁月三更。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一八",
        "author": "释正觉",
        "content": "神定气平，心空智明。\n其机静而自应，其用虚而不盈。\n寒潭月落，霁夜河横。\n绍了亡祖位，借功成佛名。\n建立因缘皆尔尔，剎尘世界与众生。",
        "dynasty": "宋",
        "collection_info": null
    },
    {
        "title": "禅人并化主写真求赞  其一一九",
        "author": "释正觉",
        "content": "蛰梭未飞，肌肤不把。\n老虎似衰，眼力犹威。\n头鬚霜雪坞，舌颊风雷机。\n气爽秋高河汉阔，霁寒夜永斗牛辉。\n阴阳爻象，天地范围。\n借伴来也，相逢庶几。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二○",
        "author": "释正觉",
        "content": "二仪同根，万物一源。\n机活静枢之臼，象成玄牝之门。\n幽而不昏，湛而若存。\n用妙触而出碍，体至虚而无痕。\n车辙出门而合度，桃李成蹊而不言。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二一",
        "author": "释正觉",
        "content": "枯木之春，蟠桃之辰。\n自然时节，不费精神。\n啐啄丹山之凤窟，游跃桃华之龙津。\n一机历历，三昧尘尘。\n眼中之物物中眼，身裏出门门裏身。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二二",
        "author": "释正觉",
        "content": "疏豁性情，谷虚而不盈。\n舒散胸肤，冰涣而不凝。\n恁么来也，触处相应。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二三",
        "author": "释正觉",
        "content": "锦云晚晴，璧月夜明。\n妙心无住住，幻事不生生。\n天际冥冥雁字没，潮痕滟滟鲸波平。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二四",
        "author": "释正觉",
        "content": "静復湛存，潮退珊瑚之根。\n智随用奔，派发昆崙之源。\n光风草木献春像，霁夜鱼龙吞月魂。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二五",
        "author": "释正觉",
        "content": "山向岳奔，川趋海吞。\n船浮水柔有力，雁没烟冷无痕。\n二三四七，传持之句。\n百千万亿，变化之门。\n招手授手，知恩报恩。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二六",
        "author": "释正觉",
        "content": "孤节老全，丛林岁寒。\n机用千变，时事百难。\n玉经火而愈润，莲秀水而常干。\n牛头之懒口挂壁，麈尾之辩舌翻澜。\n触事出碍兮虚空挥剑，众影不黏兮明珠走盘。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二七",
        "author": "释正觉",
        "content": "老节疏踪，傲雪之松。\n真智证理，吟云之龙。\n饱丛林而彭亨肚，善知识而隗磊胸。\n春成万物兮平等无像，海吞百川兮自然有容。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二八",
        "author": "释正觉",
        "content": "智静用冲，道明体空。\n清白转色，幽微借功。\n一乘句裏那回互，百草头上还疏通。\n虎头之顾，牛头之融。\n且痴且懒，不谋而同。",
        "dynasty": "宋",
        "collection_info": null
    },
    {
        "title": "禅人并化主写真求赞  其一二九",
        "author": "释正觉",
        "content": "江湖之秋，清入双眸。\n草木之春，温生两唇。\n髑髅眉底自照眼，赤肉团上无位人。\n门门得用，薄艺随身。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三○",
        "author": "释正觉",
        "content": "观身因缘，芭蕉不坚。\n悟世幻化，木槿之谢。\n舒丛林之气兮时节长春，分密室之灯兮光明不夜。\n应物现形，见闻闲暇。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三一",
        "author": "释正觉",
        "content": "节棱棱而老松之孤，心空空兮修竹之癯。\n雪霜之气，丘壑之躯。\n云水之去就，丛林之典模。\n放开来底，相识也无。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三二",
        "author": "释正觉",
        "content": "余云消于霁虚，片月上于秋壶。\n光清岩壑，影现江湖。\n类中之异，物中之珠。\n虎生三日食牛气，马走千里随母驹。\n赏音有以，德隣不孤。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三三",
        "author": "释正觉",
        "content": "虚空之身兮遍十方，古佛之心兮踰三光。\n得之而藏，兀然如秋兮百念自凉。\n用之而芳，粲然如春兮万像成章。\n德形外徼，道在中央。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三四",
        "author": "释正觉",
        "content": "剎剎尘尘，随应现身。\n百川之月，百华之春。\n阿你随宜手眼快，更谁敢议骨头贫。\n道交德隣，主主宾宾。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三五",
        "author": "释正觉",
        "content": "三世混融，据本来而合同。\n六门变通，在今日而亡功。\n下钱胡饼案，放手馒头笼。\n南山起云兮北山下雨，古佛露柱兮互换家风。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三六",
        "author": "释正觉",
        "content": "寒雪一颠，秋云半肩。\n渊默曲木，月行霁天。\n转功能就位，借伴还入廛。\n机用也离虚坎实，变通也坤断干连。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三七",
        "author": "释正觉",
        "content": "无明而明，无生而生。\n静枢机活，玄牝象成。\n随缘百亿纵横用，妙触门门出碍情。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三八",
        "author": "释正觉",
        "content": "从身出门，即物契神。\n一机历历，三昧尘尘。\n逢场且了游戏事，向道非无幻化人。",
        "dynasty": "宋",
        "collection_info": null
    },
    {
        "title": "禅人并化主写真求赞  其一三九",
        "author": "释正觉",
        "content": "心空观身，眼冷对尘。\n本来无物，幻起成春。\n动若行云而应，止犹虚谷而神。\n门门随事得三昧，机用纵横不倩人。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四○",
        "author": "释正觉",
        "content": "秋山癯而清，秋水瘦而浄。\n万法自齐观，一音还普应。\n方圆之器着虚空，随来随与无余剩。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四一",
        "author": "释正觉",
        "content": "寒岩着雪，老木含春。\n独灵空劫眼，不碍肉团身。\n枯禅三椽兮自守其默，豁浄四壁兮谁管其贫，森罗万像兮根根尘尘。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四二",
        "author": "释正觉",
        "content": "山秋而癯，水秋而浄。\n得丘壑偃蹇之姿，赋猿鸟超摇之性。\n离微彻见根，动静该听莹。\n提来万法上看，更没一丝头剩。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四三",
        "author": "释正觉",
        "content": "性不疏通，机不捷敏。\n颓慵陋见闻，急快失容忍。\n一默清秋兮芙蓉华开，万态浩春兮葛藤蔓引。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四四",
        "author": "释正觉",
        "content": "鬚髮沧浪，形容寒瘠。\n春林带雪痕，云山染秋色。\n光明一点兮蚌有藴于月华，清浄八絃兮鸟不飞而天碧。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四五",
        "author": "释正觉",
        "content": "其来何从，云起孤峰。\n其去何诣，月落寒水。\n而今处处相随行，的的浑身是眼睛。\n万像森罗互为用，不许蝇泥黏鼻孔。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四六",
        "author": "释正觉",
        "content": "如珪如璧，雕文丧德。\n如云如石，坚润是式。\n苍竹无心岁寒色，老松有傲霜雪力。\n照破诸缘兮，两眼如漆。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四七",
        "author": "释正觉",
        "content": "气宇豁落，精神萧散。\n尘劫坐空，世缘居简。\n閒閒淡淡枯木云，沥沥漉漉通身眼。\n森罗万像同条，莫道箇人檐板。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四八",
        "author": "释正觉",
        "content": "山寒露风棱，水瘦褪沙痕。\n劫空须到底，用妙不循根。\n宗派谁传衣钵，他家自有儿孙。",
        "dynasty": "宋",
        "collection_info": null
    },
    {
        "title": "禅人并化主写真求赞  其一四九",
        "author": "释正觉",
        "content": "清若松篁雪，虚明河汉秋。\n深心老节岁寒事，稳放胡床默默游。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五○",
        "author": "释正觉",
        "content": "寒山骨瘦，雪林气清。\n万机寖削，一点光明。\n其灵不可像，其妙不可名。\n默倚蒲团坐终日，你道何时不太平。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五一",
        "author": "释正觉",
        "content": "一片閒心，十方充塞。\n春律行兮发华，秋风敛兮落木。\n谁调谁牧，不伤不触。\n万像同放光明，太虚了无棱骨。\n中规矩兮，东西南北。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五二",
        "author": "释正觉",
        "content": "眉目古涧秋，鬚髮寒岩雪。\n去就丛林出身，触动葛藤生舌。\n扬拂握拳，破关击节。\n雾变豹而草木光，雷趁蛟而山石裂。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五三",
        "author": "释正觉",
        "content": "轻重之衡，妍媸之鉴。\n堂堂类而莫齐，的的混而不滥。\n身世闲闲，情田淡淡。\n秋水澄澄，江鸥泛泛。\n一点彻底兮丛林渊源，万化夤缘兮葛藤枝蔓。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五四",
        "author": "释正觉",
        "content": "视物眼深，说禅口快。\n一点不着虚空，万化谁分器界。\n应众缘而閒六根，入诸尘而住三昧。\n其小无内，其大无外。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五五",
        "author": "释正觉",
        "content": "木老春何晚，山寒秋最先。\n渊默有佳处，湛存天地前。\n静亡所住，动解随缘。\n黄芦淮上东西岸，明月渡头南北船。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五六",
        "author": "释正觉",
        "content": "癯而且老，寒木未春。\n静而愈明，古潭有月。\n天苍苍而无空无缺，云闲闲而乍出乍没。\n二仪同根，万物一体，莫向诸缘分彼此。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五七",
        "author": "释正觉",
        "content": "眼深眉长，口阔面黄。\n秋月破夜色，古涧含秋光。\n念萌自得出没像，功转不落偏正方。\n拈起能来应机用，者回触处露堂堂。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五八",
        "author": "释正觉",
        "content": "默而不凝，照而不流。\n关捩虚而活，机轮转处幽。\n闲云淡而无雨，野水清而有秋。\n要将平等一如相，着在森罗万像头。",
        "dynasty": "宋",
        "collection_info": null
    },
    {
        "title": "禅人并化主写真求赞  其一五九",
        "author": "释正觉",
        "content": "山肥拥云，水明濯月。\n动随偏正往来，静见离微出没。\n得万像之根源，识诸缘之窠窟。\n相随来也，不遗毫忽。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六○",
        "author": "释正觉",
        "content": "额高耸骨，眼深藏神。\n诸缘㳷合，一默真醇。\n自得混成物我，谁能碎折根尘。\n不来而来不见见，会有知音彼上人。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六一",
        "author": "释正觉",
        "content": "白髮半山雪，青瞳两眼秋。\n的的环中意，绵绵方外游。\n虚空说法何须口，万像森罗自点头。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六二",
        "author": "释正觉",
        "content": "默默而游，如如而说。\n鱼行涧底秋，鹤梦松头月。\n大智而愚兮，大巧而拙。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六三",
        "author": "释正觉",
        "content": "颠毛如许白，面孔较些肥。\n寒松偃蹇兮雪在顶，枯山癯瘠兮春添衣。\n据床握杖，雷吼电飞。\n光痕已露也，是谁见几。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六四",
        "author": "释正觉",
        "content": "鬚髮老白，眉目穷愁。\n六窗寒照雪，一点冷摩秋。\n干处着脚，闹裏刺头。\n枢静机活兮，全放全收。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六五",
        "author": "释正觉",
        "content": "鼻似截筒长，目如点漆光。\n据床握拄杖，河汉夜来霜。\n云山苍苍，水天茫茫。\n烁迦罗，眼三角。\n舜若多，身十方。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六六",
        "author": "释正觉",
        "content": "面目风霜，身心春阳。\n用杀活之手段，整宗祖之纪纲。\n秋生野水鱼潜稳，月在寒松鹤梦长。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六七",
        "author": "释正觉",
        "content": "机锋不敏，神观不清。\n一点寒灰后，三乘热椀鸣。\n历代祖咽喉把定，十方心手段放行。\n春风剪剪兮，物像英英。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六八",
        "author": "释正觉",
        "content": "缄默之妙，本光自照。\n鑑物之真，眼裏有筋。\n出气之快，鼻头有窍。\n见道之根，德象之要。\n处处相应兮，不余不少。",
        "dynasty": "宋",
        "collection_info": null
    },
    {
        "title": "禅人并化主写真求赞  其一六九",
        "author": "释正觉",
        "content": "情态云閒，身心月寒。\n鼻孔气出快，髑髅津沥干。\n鳞龙游跃兮雨翻雷吼，鲲鹏变化兮海运风抟。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七○",
        "author": "释正觉",
        "content": "妙处难传，明明像先。\n光凝雪月，秋连水天。\n百亿分身随应事，更嫌何处不周旋。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七一",
        "author": "释正觉",
        "content": "白髮寒岩雪，青眸古涧秋。\n身心明月磨田地，河汉清霜洗斗牛。\n识金鍮，用锥鈎，万化区分拄杖头。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七二",
        "author": "释正觉",
        "content": "静据胡床，閒握柱杖。\n正念绝机丝，起家无伎俩。\n珠旋翡翠盘中，月在珊瑚枝上。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七三",
        "author": "释正觉",
        "content": "默时说，说时默。\n白云无定心，青山有奇骨。\n半夜月移兮老兔推，百川潮落兮长鲸没。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七四",
        "author": "释正觉",
        "content": "箇住山人，平生惯贫。\n寒枯青嶂骨，闲淡白云身。\n无影树头兮露鹤梦月，不萌枝上兮华蜂采春。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七五",
        "author": "释正觉",
        "content": "是箇人，欠精神。\n家风青天没四壁，事业白云閒一身。\n古涧之津，枯木之春。\n水曲折而归大海，华次第而趁芳辰。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七六",
        "author": "释正觉",
        "content": "默默而坐，佛祖勘破。\n水冷鱼潜，天空鸟过。\n半夜失却牛，平明拾得火。\n乍卷乍舒兮，无可不可。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七七",
        "author": "释正觉",
        "content": "衲僧顶相，不可近向。\n俯而九渊之下，仰而重霄之上。\n以法界为疆，以虚空为量。\n闹市裏释提洹因，百草头俱胝和尚。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七八",
        "author": "释正觉",
        "content": "阿侬家风，至穷而通。\n豹变文而雾重，龙退骨而潭空。\n指南画北，说西道东。\n点头摇手，佯狂诈聋。",
        "dynasty": "宋",
        "collection_info": null
    },
    {
        "title": "禅人并化主写真求赞  其一七九",
        "author": "释正觉",
        "content": "颠毛衰白，眸子寒青。\n闲口能吞佛，虚空解讲经。\n古鑑出匣，太阿发硎，放得无依用得灵。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八○",
        "author": "释正觉",
        "content": "应现般般，初无异端。\n春昼华丽，月明水寒。\n界方四棱榻地，珠圆一向走盘。\n呈似识与不识，请君急着眼看。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八一",
        "author": "释正觉",
        "content": "深深沉沉，心不见心。\n理亡出没，妙超古今。\n锦机丝度密无缝，玉涧水流寒有音。\n友约寒山拾得子，拍手一笑舒胸襟。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八二",
        "author": "释正觉",
        "content": "动若出山云，止如居谷神。\n无心千种用，有应十方真。\n通气相烦鼻孔，说禅不挂口唇。\n谁知默默坐中意，长养昙华劫外春。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八三",
        "author": "释正觉",
        "content": "静而神，默而真。\n方寸绝四壁，大千成一尘。\n拈来百草头边看，浩荡华华叶叶春。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八四",
        "author": "释正觉",
        "content": "貌悴情枯，云閒月孤。\n诸根影像有，百念肺肠无。\n毒蛇头少人揩痒，猛虎口是谁捋鬚。\n有时变态兮，电卷雷驱。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八五",
        "author": "释正觉",
        "content": "默默工夫，心田自锄。\n醭生唇上满，泥斲鼻头余。\n少林何曾说话，曹溪不识文书。\n谁言伎俩浑无巧，自信家风也不疏。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八六",
        "author": "释正觉",
        "content": "湛而不浑，妙而长存。\n秋水何色，野云无根。\n半夜天空河汉浄，老兔濯濯明月魂。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八七",
        "author": "释正觉",
        "content": "写出箇僧，冷淡无能。\n默耕田地，力锄葛藤。\n入海泥牛绝消息，度河月兔有光棱。\n携去尘中成化事，更嫌何处不相应。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八八",
        "author": "释正觉",
        "content": "默守枯寒，心心见端。\n瑠璃井秋光湛湛，珊瑚枝月影团团。\n髑髅活兮，妄识沥干。",
        "dynasty": "宋",
        "collection_info": null
    },
    {
        "title": "禅人并化主写真求赞  其一八九",
        "author": "释正觉",
        "content": "静而无像，动而无功。\n湛兮秋下水，应也树头风。\n到处随缘成佛事，超情只箇是神通。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九○",
        "author": "释正觉",
        "content": "视之其夷，听之曰希。\n真声真色，何是何非。\n春山润而云起，秋水澄而月归。\n见闻断痕而外分变化，功勋转处而内尽玄微。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九一",
        "author": "释正觉",
        "content": "两眼碧，一面黄。\n舌头不掉，鼻孔难藏。\n老兔静弄魄，灵犀通得光。\n历历机感兮，何用思量。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九二",
        "author": "释正觉",
        "content": "披风兮崇丘，玩月兮方舟。\n一身不羁兮太平时节，八纮无碍兮清白谁俦。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九三",
        "author": "释正觉",
        "content": "閒云之动，野水之流。\n体万像之平等，了一身而自由。\n机轮无滞兮，凿枘相投。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九四",
        "author": "释正觉",
        "content": "五叶之华，三斤之麻，外无棱角兮中无孽芽。\n箭石不是虎，酒弓不是蛇，千里之失兮毫釐之差。\n得非思议兮自谓一曲之士，望绝涯畛兮人称大方之家。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九五",
        "author": "释正觉",
        "content": "默默之语，如如绝虑。\n野水有秋，閒云无雨。\n十方三世兮无我安排，六道四生兮非吾行伍。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九六",
        "author": "释正觉",
        "content": "智极而藏，静极而光。\n蕉雷之展，葵日之芳。\n占宝器而蛮眼碧，理华须而蜂股黄。\n中规中矩兮乍圆乍方。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九七",
        "author": "释正觉",
        "content": "一亘清虚，十分明白。\n借兮是功，转兮非色。\n天盖地擎兮体之有余，雷轰电掣兮用之不测，情未生时如何隔。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九八",
        "author": "释正觉",
        "content": "洞见其颜，拈却案山。\n影流心鑑，智入道环。\n师旷不闻而其声自普，离朱不辨而其色非悭。\n一点自然兮妙超过去现在，十方平等兮全该内外中间。",
        "dynasty": "宋",
        "collection_info": null
    },
    {
        "title": "禅人并化主写真求赞  其一九九",
        "author": "释正觉",
        "content": "邈之不真，传之不神。\n得而无得，亲而无亲。\n体离微彻照之智，本盖载生成之仁。\n出一二三之数量，等千百亿之分身。\n用弥光也物中之眼，气专柔也主中之宾。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○○",
        "author": "释正觉",
        "content": "澄潭之月，苍山之雪。\n清白家风，灵明事业。\n秋空浄无痕，野云闲不彻。\n如今借问旁观，且道看何行列。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○一",
        "author": "释正觉",
        "content": "体之象先，得之自然。\n心空有以，道大谁传。\n蟾在珊瑚之树，蚌藴明珠之渊，弹指分身兮三千大千。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○二",
        "author": "释正觉",
        "content": "漆点两眼，雪丝半头。\n嗒然亡耦，转处还幽。\n一等高闲兮余云敛霁，十方清白兮片月摩秋。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○三",
        "author": "释正觉",
        "content": "青山之主兮体本平等，白云之宾兮用能自然。\n应有余兮神不可测，得其简兮妙不可传。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○四",
        "author": "释正觉",
        "content": "秋山骨瘦，秋水神清。\n岩松寒更翠，涧月夜还明。\n灵然曲木坐不语，四海九州俱太平。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○五",
        "author": "释正觉",
        "content": "面目古怪，气宇深清。\n涧月夜白，松雪寒明。\n舜若之身兮谁前谁后，首罗之眼兮不纵不横。\n相随来也，流水浮萍。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○六",
        "author": "释正觉",
        "content": "天苍苍而云閒，水深深而月寒。\n妙一点之自得，纵四辩以奚殚。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○七",
        "author": "释正觉",
        "content": "鬚髮垂白，面皮淡黄。\n茶醒睡眼，饭塞饥肠。\n情田闲自廓，心地浄而光。\n云敛山川雨，月明河汉霜。\n门门得用亡机械，箇事十成谁覆藏。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○八",
        "author": "释正觉",
        "content": "髮白而老，面黄仍病。\n穷地水火风之根，得见闻觉知之柄。\n一气专柔，诸尘善应。\n魏臭而良，橘陈而令。\n尽大地药了调和之治方，满虚空身识起灭之缘性。",
        "dynasty": "宋",
        "collection_info": null
    },
    {
        "title": "禅人并化主写真求赞  其二○九",
        "author": "释正觉",
        "content": "静而不纷，野而不文。\n丘壑身心麋鹿共，江湖风月白鸥分。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一○",
        "author": "释正觉",
        "content": "全心之相，全相之心。\n写成这箇，聊应而今。\n天苍苍兮白鸟没，水深深兮红鳞沉。\n月鈎云饵，玉线金针。\n一般料理兮，妙出威音。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一一",
        "author": "释正觉",
        "content": "是兮不是，别兮不别。\n水冷涵秋，山寒带雪。\n传家之印兮中间无文，常用之针兮两头无穴。\n游世之身云月閒，说禅之口河汉决。\n自然随顺因缘，向道不乖时节。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一二",
        "author": "释正觉",
        "content": "髮之白兮高峯早雪，目之青兮古涧先秋。\n月炯炯兮自有光通犀角，草苍苍兮谁能硬按牛头。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一三",
        "author": "释正觉",
        "content": "额颅高，眼孔深。\n画工不识，谁是知音。\n江湖烂烂兮月还有魄，丘壑闲闲兮云自无心。\n几处相逢不会唤，蓑衣篛笠卖黄金。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一四",
        "author": "释正觉",
        "content": "器宇廓落，形像干枯。\n一点彻灵府，万年空劫壶。\n青原门下识麟角，黄檗床头捋虎鬚。\n死中还活兮活中还死，无中却有兮有中却无。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一五",
        "author": "释正觉",
        "content": "天庭宽而祖宗光，地阁阔而儿孙昌。\n中间鼻孔自家底，出气通快浑不妨。\n坤六短，干三长。\n饱丛林汉休雌黄，今年蚕食两叶桑。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一六",
        "author": "释正觉",
        "content": "目瞳秋炯炯，颠髮雪毵毵。\n饭塞肚皮饱，茶湔舌颊甘。\n龊家有彩，机事无堪。\n白牯釐奴却知有，而今赢得放痴憨。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一七",
        "author": "释正觉",
        "content": "毗卢之口闹嘈嘈，普贤之身闲飘飘。\n理无不备，事不相饶。\n小舟点点浮烟水，柔柳垂垂映竹桥。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一八",
        "author": "释正觉",
        "content": "何须魁斗之名高，不在山川之气豪。\n有口挂壁，亡牛奏刀。\n纵横佛用，分付儿曹。",
        "dynasty": "宋",
        "collection_info": null
    },
    {
        "title": "禅人并化主写真求赞  其二一九",
        "author": "释正觉",
        "content": "云水性调，丛林气高。\n肚皮束篾，版齿生毛。\n十方身虚空样放，二升米拄杖头挑。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二○",
        "author": "释正觉",
        "content": "蒲寒柳衰，融懒顾痴。\n坐稳实踰劫，心空佛是谁。\n明而了妙，微而入离。\n天清河汉阔，露冷斗杓垂。\n借伴而来应供，分身在处成规。\n百草头边春浩荡，黄莺之语对华枝。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二一",
        "author": "释正觉",
        "content": "岩壑之骨洼而隆，烟霞之气温而融。\n其默而通，其应而冲。\n流云出谷，霁月行空。\n十方三世兮，南北西东。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二二",
        "author": "释正觉",
        "content": "清白之标，庄严匪销。\n袁安卧雪，许由弃瓢。\n不萌枝上春苒苒，无影树下秋寥寥。\n借伴入廛来买卖，相逢莫怪不相饶。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二三",
        "author": "释正觉",
        "content": "眉目岩岩，身心静恬。\n万机自息，一默谁参。\n虚空兮霁云卷谷，清白兮夜月濯潭。\n春入丛林兮谩道化工百亿，神游浩劫兮底意真超二三。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二四",
        "author": "释正觉",
        "content": "鼻直口阔，目深眉低。\n灯连少室，派接曹溪。\n恰恰混不得，堂堂类不齐。\n把手共语，出力相携。\n春风浩浩，秋风凄凄。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二五",
        "author": "释正觉",
        "content": "髮白面黄，鼻直口方。\n云水精神老，丛林气味长。\n青蛇露时星烂烂，白鸟没处烟苍苍。\n印空有据，印泥成章。\n家家门前柏树子，岂独赵州能对扬。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二六",
        "author": "释正觉",
        "content": "两眼深秀，双眉下垂。\n面目严冷，身心古锥。\n云水盘游，寻常梦于行脚。\n丛林寂默，三十年之住持。\n穷河汉于昆崙之椒，渊源亲到。\n拈斗杓于混沌之外，佛祖犹疑。\n变通不倦，施设随宜。\n向道剎尘机用稳，却嫌石火电光迟。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二七",
        "author": "释正觉",
        "content": "髮雪衰白而春昼长，目光寒碧而秋波扬。\n采华之滋而蜜蜂忙，齐物之梦而蝴蝶狂。\n体空影响，机动阴阳。\n玉烛静调天事业，熏风披拂水文章。\n诸尘三昧，分身十方。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二八",
        "author": "释正觉",
        "content": "眼横鼻直，气清骨寒。\n手眼外应金篦快，身心内照玉壶宽。\n机丝交织兮春华蔟蔟，与物齐平兮梦蝶团团。\n性习林泉，身心信缘。\n长虹敛雨，照雪倚天。\n头头物物随宜说，剎剎尘尘各住禅。\n妙触出碍，幻成自然。",
        "dynasty": "宋",
        "collection_info": null
    },
    {
        "title": "禅人并化主写真求赞  其二二九",
        "author": "释正觉",
        "content": "无言而言，默彻其源。\n无用而用，虚含其动。\n理窟之穷通，智机之变弄。\n夕阳洲渚白鸥盟，韶昼园林蝴蝶梦。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三○",
        "author": "释正觉",
        "content": "功转密藏，寻踪迹以无方。\n影现益彰，历因缘而有常。\n身分尘剎普，舌拄梵天长。\n心心不触菩提用，法法无依般若光。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三一",
        "author": "释正觉",
        "content": "冥冥而觉，全真绝学。\n海口自吞，驷舌须缩。\n圜混有光兮老蚌之胎，空同无物兮枯龟之殻。\n箇事而穷通，作家不啐啄。\n语出科模，用无棱角。\n丛林笑相看面也萎萎羸羸，三棒打不回头也龌龌龊龊。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三二",
        "author": "释正觉",
        "content": "精神矍烁，化工模邈。\n我转一机，谁持六鉴。\n是非生夺璧之谋，黑白战烂柯之着。\n霁阔而河横，潭空而月落。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三三",
        "author": "释正觉",
        "content": "性得渊源，穷通自然。\n潭寒龙蜕骨，松老鹤成仙。\n无心白云出岫，有应明月浮川。\n相逢借伴人间世，游戏尘尘三昧缘。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三四",
        "author": "释正觉",
        "content": "髮鬚衰白而霜雪益深，肌肤苍老而松桂剥皴。\n四十余年而穷通一默，百千三昧而游戏诸尘。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三五",
        "author": "释正觉",
        "content": "片月在水，孤云出山。\n其静而应，其动而閒。\n体中不欲全露，用处只窥一斑。\n重重楼阁门开也，弥勒不须轻手弹。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三六",
        "author": "释正觉",
        "content": "岩岩之骨兮山癯，靡靡之姿兮水腴。\n心无住而乃久，德有邻而不孤。\n虚空说法，顽石听徒。\n互换证明还了了，何烦佛祖费工夫。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三七",
        "author": "释正觉",
        "content": "鬚髮衰残，空山雪寒。\n眉目清淡，野水秋还。\n一念万年了尘劫，十方三世同正观。\n翡翠天晴而清虚廓彻，珊瑚海月而光焰波澜。\n现形说法应机感，笑指俱胝百草端。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三八",
        "author": "释正觉",
        "content": "劫外游神，环中契真。\n幽灵自照，绝学为邻。\n碧瑠璃海半夜月，赤珊瑚树长年春。\n专柔一气，和光同尘。\n心心不触衲僧事，物物无私国土身。",
        "dynasty": "宋",
        "collection_info": null
    },
    {
        "title": "禅人并化主写真求赞  其二三九",
        "author": "释正觉",
        "content": "静之不昏，湛而若存。\n动之不浑，用而亡痕。\n入见离微之根，出游幻化之门。\n赤水之求故罔象而珠得，庖丁之伎乃亡牛而刃奔。\n百川碧涨，三月红繁。\n海不失于潮信，华自得于春恩。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四○",
        "author": "释正觉",
        "content": "白云无根，青山有棱。\n自得一句，妙出三乘。\n和气而春回百草，光明而焰续千灯。\n渊默心传诸佛体，家风独许少林曾。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四一",
        "author": "释正觉",
        "content": "默而非缄，辨而罔谈。\n须菩提慧空了了，憍尸迦华雨毵毵。\n更与剎尘分手眼，何妨机用见锤钳。\n箇人自得，古佛同参。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四二",
        "author": "释正觉",
        "content": "云无心而不羁，谷有应而相宜。\n寂住通感，圆明了知。\n性汪洋而海有受，气突兀而山不移。\n百年身后所须物，问取南阳忠国师。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四三",
        "author": "释正觉",
        "content": "衰形老容，瘦竹苍松。\n野食丹山凤，云吟枯木龙。\n对机何似当台镜，扣应恰如随杵钟。\n了无一物，还我卢舂。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四四",
        "author": "释正觉",
        "content": "痴钝之师，枯槁之姿。\n鼻寒垂涕，眼老生黐。\n玉怀石而矩，珠养蚌而规。\n长短华枝春次第，东西波棹月相随。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四五",
        "author": "释正觉",
        "content": "雪髮霜髭，古岩阿师。\n坐寒空劫眼，机活用时眉。\n文殊靠倒维摩诘，帝释仰赞须菩提。\n如今吃饭下堂去，谁敢等闲欺石梯。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四六",
        "author": "释正觉",
        "content": "秋生眉睫，雪积颠髮。\n见偏正之往来，得离微之出没。\n閒閒霁雨之云，烂烂濯波之月。\n相随来也入诸尘，妙触门门自超越。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四七",
        "author": "释正觉",
        "content": "远山之雪兮髮毛衰白，大壑之秋兮眼棱寒碧。\n水云肝胆兮佛世之灯，丛林事业兮祖宗之脉。\n龙梭锦机，金刀玉尺。\n诸尘三昧兮还我自由，二仪万像兮与宅平出。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四八",
        "author": "释正觉",
        "content": "千年气温，琥珀松根。\n半夜光吞，珊瑚月魂。\n混沌凿开，德云下妙峯之顶。\n昆崙推倒，张骞到盟津之源。\n出岫之云意閒暇，盈科之水流势奔。\n诸尘历历，三昧门门。\n妙触应缘还出碍，成家事业付儿孙。",
        "dynasty": "宋",
        "collection_info": null
    },
    {
        "title": "禅人并化主写真求赞  其二四九",
        "author": "释正觉",
        "content": "天与之形，月皎河横。\n地与之仪，山高水低。\n华灯连有据，桃李默成蹊。\n十方三世混不得，万像森罗类莫齐。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五○",
        "author": "释正觉",
        "content": "天之空兮星斗寒，海之缩兮潮波还。\n推月之蟾止三脚，养雾之豹窥一斑。\n拈出门门问相识，知音点头应不悭。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五一",
        "author": "释正觉",
        "content": "真见无形，真得无名。\n全超影响，妙出尘情。\n夜冷露濡而斗湿，天空霁阔而河横。\n无住而住，无生而生。\n相随却到门门底，楼阁关开弹指声。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五二",
        "author": "释正觉",
        "content": "松老有骨，竹癯无肉。\n雪髮覆颠，霜眉映目。\n须菩提坐空而谈，维摩诘卷辨而默。\n拈来何处不相逢，日面佛兮月面佛。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五三",
        "author": "释正觉",
        "content": "寒竹癯长，苍松老刚。\n身心铁石，肝胆冰霜。\n秋天湛湛远连水，宾雁冥冥初没行。\n却来借伴，随事成章。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五四",
        "author": "释正觉",
        "content": "写出老僧，形容可憎。\n秋生眼角，雪点眉棱。\n胸次有丘壑，口头无葛藤。\n功忘自据菩提座，照尽谁传般若灯。\n借光施设，恰恰相应。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五五",
        "author": "释正觉",
        "content": "天童之师，顶雪颔丝。\n三篾住山计，孤藤横膝时。\n潭寒秋到早，空阔月行迟。\n提起宗家无字印，门门何处不相宜。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五六",
        "author": "释正觉",
        "content": "默而藏，妙而光。\n月之轮窄，斗之柄长。\n扶来草木春濡绿，夺去山川霜落黄。\n相契可处，自然成章。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五七",
        "author": "释正觉",
        "content": "云水之身，丛林之人。\n眉毛长盖眼，鼻孔直欺唇。\n等闲西院两声错，急快云门一路亲。\n不肯割城还夺璧，相如肝胆抑强秦。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五八",
        "author": "释正觉",
        "content": "兀然而然，湛存象先。\n曹溪昧横画，少室还默传。\n体不匿而了了，用不勤而绵绵。\n得麟角兮石头足，捋虎须兮林际颠。\n壁上如今谩撑起，知音自然闻说禅。",
        "dynasty": "宋",
        "collection_info": null
    },
    {
        "title": "禅人并化主写真求赞  其二五九",
        "author": "释正觉",
        "content": "事不在容，智不到宗。\n待云雷而陶壁梭蛰，授衣钵而卢老逃舂。\n犀通半夜月，鹤梦千年松。\n白髮苍颜跛挈公，时人相笑老龙钟。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六○",
        "author": "释正觉",
        "content": "槁木之形，谷神之灵。\n水冷看秋色，天空垂晓星。\n一点心明兮非台之镜，大千卷出兮破尘之经。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六一",
        "author": "释正觉",
        "content": "源养而渊，灯传未残。\n照分光燄，流演波澜。\n暂时还落薄，客事岂艰难。\n春上烧瘢，绿生草端。\n无心为润云行麓，有应不留珠走盘。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六二",
        "author": "释正觉",
        "content": "非思量处，无住而住。\n离名象时，不为而为。\n香象定中渡，寒蟾照復移。\n世间了了虚空相，人事丛丛混沌眉。\n饱参底句如何举，饭罢摩挲篾肚皮。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六三",
        "author": "释正觉",
        "content": "出入离微，偏正之机。\n变通动静，杀活之柄。\n飞流电火兮持林际之威权，函盖干坤兮得云门之号令。\n相随百草头边，恰恰初无欠剩。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六四",
        "author": "释正觉",
        "content": "了心非相，了相是心。\n皋禽梦寒琥珀树，海月光射珊瑚林。\n影摇风竹，响发秋碪。\n万像森罗俱演说，宝陀岩上有知音。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六五",
        "author": "释正觉",
        "content": "寒淡相依，清白住持。\n秋横两目，雪覆双眉。\n老兔推月河汉阔，宾雁没烟星斗垂。\n穷通有自，机用输谁。\n消得而今一瞬，不须别唤沙弥。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六六",
        "author": "释正觉",
        "content": "默默神澄，棱棱气清。\n河汉之月耿耿而不夜，蒹葭之风凄凄而有声。\n相逢便说无生话，万像森罗作证明。\n佛灯未寒，祖华未残。\n其传今到你，其事素来难。\n座须诸法空为句，经在微尘破处看。\n而今呈似，莫道相谩。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六七",
        "author": "释正觉",
        "content": "妙出名象，非心非相。\n混融古今，是相是心。\n髮白晓霜厚，眼寒秋水深。\n寄语山形拄杖子，大家相伴做丛林。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六八",
        "author": "释正觉",
        "content": "识得本真，不随生灭。\n霁云磨空，秋波濯月。",
        "dynasty": "宋",
        "collection_info": null
    },
    {
        "title": "禅人并化主写真求赞  其二六九",
        "author": "释正觉",
        "content": "头上有骨，眼底无肉。\n分影月随流，閒心云出谷。\n万缘圆应兮廓周大千，一点灵虚兮默照幽独。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七○",
        "author": "释正觉",
        "content": "眼冷眉长，鼻直气快。\n彼彼常不轻，门门观自在。\n寂光而无中，妙用而无外。\n谁怕肉团碍世界。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七一",
        "author": "释正觉",
        "content": "智明而藏，浄极而光。\n四大蛇非蛰，六窗猴不忙。\n因缘仍善应，机用更优长。\n觌面相逢出思议，自然随处露堂堂。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七二",
        "author": "释正觉",
        "content": "默而耀，虚而照。\n借用不悭，合体无兆。\n石牛卧而青山寒，木马嘶而明月晓。\n有底般人，相逢恰好。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七三",
        "author": "释正觉",
        "content": "雪洗寒岩兮山林气清，秋生烟水兮江湖色明。\n犹浄镜兮对诸像，似空谷兮随诸声。\n游戏因缘三昧用，自然转处不留情。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七四",
        "author": "释正觉",
        "content": "眉眼分明，风柳柔青。\n心胆纯一，野华吐赤。\n了无物碍自由人，还得观音妙智力。\n连城不割谁肯休，相如却夺秦王璧。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七五",
        "author": "释正觉",
        "content": "真非真，假非假。\n是影是形，成幻成化。\n根门随处拽得回，声色自然骑与跨。\n耕翻海月之泥牛，游遍春阳之木马。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七六",
        "author": "释正觉",
        "content": "髮际点白，眼眶含青。\n情枯历历，智照灵灵。\n形骸如槁木，踪迹肖流萍。\n月明四海犀通晕，春在百华蜂采馨。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七七",
        "author": "释正觉",
        "content": "棃杖横膝，衲衣拥肩。\n默为佛事，情忘世缘。\n家风空扫四壁，活计冷坐三椽。\n见闻声色外相讨，破晓青山啼杜鹃。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七八",
        "author": "释正觉",
        "content": "是心绝缘，寒灰不然。\n是身无我，芭蕉不坚。\n独灵兮卓卓，湛存兮绵绵。\n春逐华枝长短，月随水器方圆。",
        "dynasty": "宋",
        "collection_info": null
    },
    {
        "title": "禅人并化主写真求赞  其二七九",
        "author": "释正觉",
        "content": "碧寒眼脑，黧黑面皮。\n佛魔销铄处，自己住持时。\n针或联线，机不挂丝。\n风月渡河无夜色，水天连霁有秋姿。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八○",
        "author": "释正觉",
        "content": "画者不相出脱，转见面皮丑恶。\n蜂采百华春不饥，兔饮长河夜不渴。\n无事而禅，待缘而作。\n一机一警谁与知，百发百中絃衔筈。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八一",
        "author": "释正觉",
        "content": "是真非相，是相非真。\n拈转四大，不立一尘。\n体合虚空有自己，用周法界无别人。\n一叶落兮天下秋，一华开兮天下春。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八二",
        "author": "释正觉",
        "content": "贫眉似促，饥眼觉大。\n口噤禅游，鼻通气快。\n心不萌箇处转机，卦未兆阿谁来买。\n应世随缘，龊家得彩。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八三",
        "author": "释正觉",
        "content": "去就清贫，担何苦辛。\n兀默三椽老，平生五合陈。\n出家意谓了身，住院还相累人。\n野水连天半夜月，丛林和气十方春。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八四",
        "author": "释正觉",
        "content": "颠髮山雪，眶瞳水秋。\n月白濯河汉，霁寒摩斗牛。\n韶意千华裏，光风百草头。\n如幻三昧兮，妙得优游。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八五",
        "author": "释正觉",
        "content": "默默无思，閒閒不羁。\n秋濯星河色，风吹月荡漪。\n二仪前是我，万像裏名谁。\n似难去取，决定相随。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八六",
        "author": "释正觉",
        "content": "额高眼深，该抹丛林。\n人惊大胆，我自无心。\n默转机梭路，谁投钵水针。\n觌面相呈了也，抬头何处相寻。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八七",
        "author": "释正觉",
        "content": "锁口而禅，篾腹而饿。\n透出劫空心相微，不见秋毫身量大。\n法憙为食，法空为座。\n毗耶门户打开，少室家风觑破。\n言满天下兮，而无口过。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八八",
        "author": "释正觉",
        "content": "据胡床，握麈柄。\n句中起倒，机头偏正。\n真得出思议，妙应亡眺听。\n彻二仪万象根源，识诸佛历代性命。\n曲直逆顺兮任纵任横，长短方圆兮何少何剩。",
        "dynasty": "宋",
        "collection_info": null
    },
    {
        "title": "禅人并化主写真求赞  其二八九",
        "author": "释正觉",
        "content": "默握牦尾，谁撩虎鬚。\n天水连秋色，魁杓夜转枢。\n应兮鉴像，答兮谷呼。\n森罗万像，纵横也俱。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九○",
        "author": "释正觉",
        "content": "百般千样，会归一相。\n一相无相识也无，廓与虚空等其量。\n河淡秋清，夜寒月亮。\n提携出也来人间，明明历历诸缘上。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九一",
        "author": "释正觉",
        "content": "性空无根，性水无垠。\n应所知量，成其梦身。\n閒閒对万像，飘飘出诸尘。\n物外有此不名物，人间有此没事人。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九二",
        "author": "释正觉",
        "content": "面皮微紫，眸子深青。\n默臻阃奥，妙得门庭。\n彻见二仪成一体，明知万像不他形。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九三",
        "author": "释正觉",
        "content": "幻起有形，智空无名。\n秋生月窟，云变干城。\n摩娑百战胝瘢旧，向道而今老太平。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九四",
        "author": "释正觉",
        "content": "皮苍老松，色暗焦桐。\n微尘尘破，一印印空。\n大千经卷钟出碍，三世佛口谷吞风。\n六门了用，双眉有功。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九五",
        "author": "释正觉",
        "content": "雪颠未干，秋波更寒。\n云门舌不短，百丈鼻犹酸。\n心传一灯自光燄，口翻四海看波澜。\n间关半世，经历百难。\n报道头家休喝彩，而今双六已居盘。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九六",
        "author": "释正觉",
        "content": "松老皮皴，竹癯节棱。\n髮白远山雪，心明长夜灯。\n回机历历，随用腾腾。\n因缘妙触初无碍，箇是玲珑岩下僧。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九七",
        "author": "释正觉",
        "content": "地水火风，因缘会同。\n见闻知觉，门户疏通。\n随宜而得用，及尽而亡功。\n明白机轮还自转，相逢谁识大家翁。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九八",
        "author": "释正觉",
        "content": "野雪髮鬚，秋山肌肤。\n物齐芳蝶梦，情尽露蝉枯。\n迹弭水归海，光回星转枢。\n言前荐得犹封殻，喝下承当又触途。\n天上天下，只箇规模。",
        "dynasty": "宋",
        "collection_info": null
    },
    {
        "title": "禅人并化主写真求赞  其二九九",
        "author": "释正觉",
        "content": "静得其根，动应其门。\n家传从佛祖，机用付儿孙。\n凿开浑沌，派发昆崙。\n借与烟光成草木，华华叶叶气温温。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○○",
        "author": "释正觉",
        "content": "髮衰雪白，眼寒秋碧。\n壁立千寻，功消一色。\n体得有家风，心传亡辙迹。\n少林祖师兮岂会唐言，黄梅行者兮不识横画。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○一",
        "author": "释正觉",
        "content": "棱眉苍厖，壑眼碧双。\n未开蛰户，谁识漳江。\n不须狡兔治三窟，自有孤猿应六窗。\n运水般柴呈妙用，儿孙事业更摐摐。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○二",
        "author": "释正觉",
        "content": "雪髮霜鬚，风袖烟裾。\n空殻累于可卜，木蠹偶以成书。\n豹雾之虎，龙雷之鱼。\n变化復何日，升腾似有初。\n旧时行履故然改，向道而今井觑驴。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○三",
        "author": "释正觉",
        "content": "形声幻为，闻见智随。\n自然出碍，平等何疑。\n莹明而绝累，圆应而无疵。\n而今问你，且道是谁。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○四",
        "author": "释正觉",
        "content": "霜之鬚，雪之颅。\n竹之腹，松之肤。\n河汉拍天岸，魁杓旋夜枢。\n珊瑚林月长鲸𩥇，琥珀松巢老鹤呼。\n竿头丝线从君弄，不犯清波意自殊。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○五",
        "author": "释正觉",
        "content": "本无今有，觉空幻受。\n真相俨然兮威音之前，妙触出碍兮影响之后。\n功极而转身，说禅而借口。\n把住也洞水逆流，放行也曹山颠酒。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○六",
        "author": "释正觉",
        "content": "形骸槁如，林壑深居。\n衰髮雪松白，閒情霜竹虚。\n智游空劫珠胎蚌，妙应因缘井觑驴。\n豹雾之虎，龙雷之鱼。\n黄梅衣钵绳绳信，卢老心传不识书。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○七",
        "author": "释正觉",
        "content": "涧月之孤，岩松之癯。\n秋生眉目，霜侵髮鬚。\n诸法之相了空寂，妙存之性非有无。\n一尘飞巨海，片雪点红炉。\n应事头头俱出碍，自然妙触解回途。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○八",
        "author": "释正觉",
        "content": "兀兀堆堆，髑髅眼开。\n全身放下，借伴还来。\n一弹指响流通句，楼阁门门见善财。",
        "dynasty": "宋",
        "collection_info": null
    },
    {
        "title": "禅人并化主写真求赞  其三○九",
        "author": "释正觉",
        "content": "瘦骨岩岩，残毳毵毵。\n坐寒云巘，心空月潭。\n虚应亡机而若谷，深禅有口而如钳。\n槃珠勿遗其色，囊锥不露其尖。\n皇道大平没棱角，自然雨五而风三。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一○",
        "author": "释正觉",
        "content": "老抱孤踪，岁寒之松。\n静含远韵，霜晓之钟。\n黄氏之羊起石，陶家之梭化龙。\n剎剎尘尘见身相，门门何处不相逢。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一一",
        "author": "释正觉",
        "content": "颠毛之丝，眼角之黐。\n是身颓老，与世支离。\n枯禅心了了，空劫鼻垂垂。\n晓寒霜结，山川薄霁。\n夜月行河汉，迟借伴还来。\n机用妙不销，弹指知音知。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一二",
        "author": "释正觉",
        "content": "形衰柳蒲，心老江湖。\n鱼潜波路静，鹤梦月巢孤。\n不损色香三昧手，粉黏双股理华鬚。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一三",
        "author": "释正觉",
        "content": "高岩之雪兮颠毛衰白，远水之秋兮眼棱寒碧。\n气清夜永兮月低，斗冷河空兮露泣。\n借伴之机，起家之力。\n二仪万像兮相与流通，十方三世兮自然平出。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一四",
        "author": "释正觉",
        "content": "至微至精，无像无名。\n其传也默而成，其得也虚而盈。\n夜永斗柄转，秋高河汉横。\n人来借问正因字，鼠粪无将污我羹。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一五",
        "author": "释正觉",
        "content": "心空自灵，性了非情。\n玉马寒泉饮，泥牛夜月耕。\n尘尘智起，物物幻成。\n二仪万像纵横说，相与今时作证明。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一六",
        "author": "释正觉",
        "content": "颠毛衰薄，春山雪作。\n胸襟疏豁，海门潮落。\n眉棱高而眼深，鼻筒直而口阔。\n幽灵绝待兮曾传祖祢之芳，谷神不死兮似得仙家之药。\n相逢别峯，弹指开阁。\n憨皮袋截巷拦街，臭骨头填沟塞壑。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一七",
        "author": "释正觉",
        "content": "青天无涯，白云不羁。\n流水抱山转，征人踏月归。\n应以比丘得度者，箇般形像对来机。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一八",
        "author": "释正觉",
        "content": "野云半肩，寒雪一颠。\n海树珊瑚月，岩松琥珀年。\n眼合觅不见祖，心空初不留禅。\n森罗万像纵横说，相与证明输我然。",
        "dynasty": "宋",
        "collection_info": null
    },
    {
        "title": "禅人并化主写真求赞  其三一九",
        "author": "释正觉",
        "content": "内非可形，外还绝称。\n妙圆一句，通变诸乘。\n混十界心而静其念，吞三世佛而空其膺。\n真机了了，祖意绳绳。\n偏去正来兮闲闲受用，圆规方矩兮恰恰相应。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二○",
        "author": "释正觉",
        "content": "非默而默，不言而言。\n凿混沌朴，决昆崙源。\n万像总持句，诸尘三昧门。\n法法心心成佛事，华华叶叶受春恩。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二一",
        "author": "释正觉",
        "content": "了了智空，闲闲色融。\n髑髅常干世界，鼻孔摩触家风。\n湛湛河源翡翠碧，团团海日珊瑚红。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二二",
        "author": "释正觉",
        "content": "默默道游，灵灵破幽。\n斗魁光转夜，河汉气澄秋。\n入世随流，门庭甚休。\n青鞋蹈雨俱胝老，放浪风烟百草头。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二三",
        "author": "释正觉",
        "content": "心心无住，了了有据。\n河汉横秋，斗柄濡露。\n须菩提坐禅，憍尸迦雨华。\n蚌含明月兔怀胎，勘破少林传底句。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二四",
        "author": "释正觉",
        "content": "相承次第，皮肉骨髓。\n形分古佛家，气出阿祖鼻。\n一根源既还，三昧尘全起。\n坦坦荡荡平等心，炜炜煌煌自然智。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二五",
        "author": "释正觉",
        "content": "鬚髮老而覆霜，心念浄而发光。\n妙照混三世，幽灵空十方。\n口吞诸佛而不为大，舌拄梵天而不觉长。\n剎尘无间说，鸥鸟不乱行。\n平等是道，自然成章。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二六",
        "author": "释正觉",
        "content": "妙明绝思，廓静无涯。\n智空三际，性融二仪。\n借功光历历，借伴老垂垂。\n文彩纵横成底事，机头初不挂梭丝。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二七",
        "author": "释正觉",
        "content": "垂老之姿，鬚髮如丝。\n渊默之味，耳口无疵。\n秋高河影阔，露冷月行迟。\n答呼若谷神之应，对事得珠色之随。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二八",
        "author": "释正觉",
        "content": "劫壶廓空，一句圆通。\n苔生玉殿，体露金风。\n妙尽不知处，光回还借功。\n鑑像之缘而妙触非受，谷神之应而随呼不穷。",
        "dynasty": "宋",
        "collection_info": null
    },
    {
        "title": "禅人并化主写真求赞  其三二九",
        "author": "释正觉",
        "content": "规圆矩方，凫短鹤长。\n落日烟村牧笛，平湖月夜鱼榔。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三○",
        "author": "释正觉",
        "content": "法法平齐，随高就低。\n南日蜀葵向，北风胡马嘶。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三一",
        "author": "释正觉",
        "content": "年齿垂垂，鬚髮丝丝。\n月寒无影树，春在未萌枝。\n得失折肱塞人马，输赢烂柯樵子棋。\n示现威仪而不起灭尽之定，不由心念而自然圆明之知。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三二",
        "author": "释正觉",
        "content": "髮雪毵毵，心老憨憨。\n指南话北，破二作三。\n守宗风之符节，握佛祖之锤钳。\n陶形铸器模楷妙，迸火流金炉鞴炎。\n光明不断，灯灯夜龛。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三三",
        "author": "释正觉",
        "content": "学绝与邻，名生实宾。\n少年行脚事，老倒住山人。\n拄杖虽无二升米，虚空自有十方身。\n一机历历兮，三昧尘尘。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三四",
        "author": "释正觉",
        "content": "说得一尺，行得一尺。\n身非肉团，心如墙壁。\n用光眉十方，照世眼双碧。\n诸尘三昧兮在我自然，万像森罗兮与渠平出。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三五",
        "author": "释正觉",
        "content": "巍巍堂堂，智不可量。\n炜炜煌煌，静自然光。\n松老西山雪，河明北斗霜。\n用之而行，舍之而藏。\n深林之晦三眠茧，绕指之柔百炼刚。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三六",
        "author": "释正觉",
        "content": "癯形老残，孤节岁寒。\n照顶髑髅眼，随缘赤肉团。\n六街三市寻人去，相唤门门尽是檀。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三七",
        "author": "释正觉",
        "content": "默成用密，智空理得。\n历代祖心选同科，三世佛口闲挂壁。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三八",
        "author": "释正觉",
        "content": "老境侵寻，衰残到今。\n霜鬚雪髮春犹浅，壑眼岩眉秋更深。",
        "dynasty": "宋",
        "collection_info": null
    },
    {
        "title": "禅人并化主写真求赞  其三三九",
        "author": "释正觉",
        "content": "兀坐涧阴，潭空月沉。\n三乘乘外，一印印心。\n师子循行师子吼，旃檀围绕旃檀林。\n诸尘说法诸尘听，莫道无人为赏音。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四○",
        "author": "释正觉",
        "content": "烟苍苍兮白鸟飞，水茫茫兮金鳞嬉。\n空杳杳兮智不知，觉冥冥兮性所宜。\n包万像而括二仪，彻三际而周四维。\n影象纍纍，品类差差。\n发挥元自我，点化更由谁。\n方之则矩，圆之则规。\n不须特地，且么过时。\n兀兀腾腾，憨憨痴痴，跛跛挈挈而萎萎羸羸。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四一",
        "author": "释正觉",
        "content": "说通齿豁，宗通句活。\n师座心空，劫壶步阔。\n就位了无机，烂柯曾有着。\n招手相随恁么来，百草头边活卓卓。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四二",
        "author": "释正觉",
        "content": "性了有余，体含太虚。\n心空历历，道契如如。\n答响神居谷，随缘井觑驴。\n向道尘尘住三昧，何妨触处卷而舒。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四三",
        "author": "释正觉",
        "content": "形容老癯，鬚髮雪敷。\n体明千劫眼，性静万机枢。\n变通自古门门活，伎俩而今恰恰无。\n一指头禅随处用，拈来百草俱胝俱。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四四",
        "author": "释正觉",
        "content": "一印印空，三乘莫穷。\n智了离微句，身分函盖同。\n弥勒驾来楼阁外，文殊家住觉城东。\n随身干木，到处家风。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四五",
        "author": "释正觉",
        "content": "拄杖倚床，默而成章。\n夜月通犀角，秋空没雁行。\n清写芭蕉雪，秀盛芙蓉霜。\n青原价问庐陵米，会有知音句厮当。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四六",
        "author": "释正觉",
        "content": "默学少林，静全本心。\n幽灵绝待，虚明自任。\n玉线金鍼世家事，鸾胶凤絃山水音。\n随方善应，不用相寻。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四七",
        "author": "释正觉",
        "content": "其离而入，其微而出。\n一弹指响楼阁开，身现门门千百亿。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四八",
        "author": "释正觉",
        "content": "绝待而灵，无得而名。\n就位难辨，借功证成。\n合伴应时节，随事放光明。\n神歌社舞闲心适，块雨条风乐太平。",
        "dynasty": "宋",
        "collection_info": null
    },
    {
        "title": "禅人并化主写真求赞  其三四九",
        "author": "释正觉",
        "content": "理极非身，智明自神。\n三缘未作，一默含纯。\n回途异类，出历诸尘。\n弯弯月下涟漪水，剪剪风斜杨柳春。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五○",
        "author": "释正觉",
        "content": "野鹤骨癯，涧松皮粗。\n一身闲而云行林壑，两眼冷而秋入江湖。\n智到无而有，理极有而无。\n齐物蝶翻昼梦，随机蜂理华鬚。\n开口也着合也着，风铃发响谷随呼。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五一",
        "author": "释正觉",
        "content": "为僧𠜾剞，与世支离。\n目瞳青炯炯，头髮白丝丝。\n劫空有句，真得无师。\n借功分照用，借位解提持。\n万像森罗一音说，何须特地挂唇皮。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五二",
        "author": "释正觉",
        "content": "妙存象先，圆成自然。\n佛灯燄续，祖华芳联。\n野况烟霞老，秋痕天水连。\n生无生性，住无住缘。\n随分雪分斋一钵，不嫌云寄屋三椽。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五三",
        "author": "释正觉",
        "content": "明白无根，茫茫月魂。\n清虚不浑，苍苍秋痕。\n青天固可背负，诸佛等闲口吞。\n情空超物物，妙触应门门。\n了知初不由心念，金色头陀灭意根。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五四",
        "author": "释正觉",
        "content": "眸子射人，秋涧之津。\n颠毛衰白，霜松之晨。\n赤湖之林，潮涨而长鲸𩥇浪。\n丹桂之影，月寒而老兔推轮。\n明功借位，起幻入尘。\n百草头边有芳信，纵横指点自家春。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五五",
        "author": "释正觉",
        "content": "无心之心，妙超古今。\n无相之相，不存情量。\n叶落木而秋开，月度山而潮上。\n柳絮之风随，葵华之日向。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五六",
        "author": "释正觉",
        "content": "默而静专，体之妙全。\n情尽性传，心空觉圆。\n閒閒游幻世，了了应尘缘。\n灯笼露柱浑机用，翠竹黄华总说禅。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五七",
        "author": "释正觉",
        "content": "尘浄无余，体明而虚。\n秋高夜永，河阔星疏。\n宛转兼而到，偏圆卷復舒。\n媚川果若珠含蚌，应物何妨井觑驴。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五八",
        "author": "释正觉",
        "content": "南台之静，中邑之应。\n圆明之知，平等之性。\n烂柯棋局樵，钓雪华亭艇。\n披丛林明白之襟，握云水清凉之柄。\n动自风流，閒宜月定。\n心闻况是赏音，相廗何妨打令。",
        "dynasty": "宋",
        "collection_info": null
    },
    {
        "title": "禅人并化主写真求赞  其三五九",
        "author": "释正觉",
        "content": "云水孤藤，丛林老僧。\n澜翻口角，雪点眉棱。\n长春时节相联蕊，破夜光明自照灯。\n内无丝而繫螘，外无糁而聚蝇。\n不起灭定，能应繁兴。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六○",
        "author": "释正觉",
        "content": "雪髮霜鬚，鲵齿鸡肤。\n年侵蒲柳，日在桑榆。\n用持智之大柄，静守道之元枢。\n而今百草头边用，妙得云门一字俱。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六一",
        "author": "释正觉",
        "content": "曹洞宗乘，老难发兴。\n秋波摇眼角，春雪点眉棱。\n一步跨空劫，孤心相续灯。\n西母之桃兮秀结三千年实，北冥之鲲兮蜕翔九万里鹏。\n珊瑚枝枝撑着月，出格云门跛脚僧。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六二",
        "author": "释正觉",
        "content": "心心绝缘，了了亡年。\n吞佛空三世，披经等大千。\n妙观智出碍，韶昼春无边。\n齐物竹床蝴蝶梦，双飞栩栩华风颠。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六三",
        "author": "释正觉",
        "content": "妙而不有，空而不无。\n坐寒床下板，步转劫前壶。\n返色光初发，知音德不孤。\n流长信是盈科水，盘走端如受影珠。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六四",
        "author": "释正觉",
        "content": "疏齿如鲵，皴皮若鸡。\n万机顿削，一句全提。\n湛存性海阔，圆明心月低。\n有信风雷还破蛰，无言桃李自成蹊。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六五",
        "author": "释正觉",
        "content": "有应之身，无位之人。\n随方而见，妙触而神。\n山林森森春在木，江湖澹澹秋生津。\n语不投机不展事，云门一路从来亲。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六六",
        "author": "释正觉",
        "content": "一切相空，其后之心。\n一切心空，其后之相。\n幽谷云生，寒潭月上。\n应因缘平定二仪，了幻化森罗万像。\n恰恰不疑，如指诸掌。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六七",
        "author": "释正觉",
        "content": "清浄本然，和合因缘。\n涅不缁而磨不磷，仰弥高而钻弥坚。\n随之无后，迎之无前，空空空处亡中边。\n而今信手拈来用，头尾相应正復偏。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六八",
        "author": "释正觉",
        "content": "身老而衰，根钝且迟。\n霁冷河阔，天空斗垂。\n圆明三隻目，受用两茎眉。\n尘剎大千纵横而妙触，三尺丈六笑语而相随。",
        "dynasty": "宋",
        "collection_info": null
    },
    {
        "title": "禅人并化主写真求赞  其三六九",
        "author": "释正觉",
        "content": "坐忘是非，默见离微。\n佛祖之陶冶，天地之范围。\n髑髅眉底眼，空劫句中机。\n青原赭色麒麟步，药峤金毛师子威。\n相逢捉手，大道同归。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七○",
        "author": "释正觉",
        "content": "空劫默游，灵然破幽。\n潮扬光燄珊瑚月，海缩波澜翡翠秋。\n于世无求，随缘自由。\n百千三昧门门事，潦倒俱胝一指头。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七一",
        "author": "释正觉",
        "content": "说真不真，说似不似，拈转舌头提得鼻。\n空劫家风，衲僧田地。\n心心与祖相传，佛佛见他出世。\n一尘入正受，诸尘三昧起。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七二",
        "author": "释正觉",
        "content": "形貌春寒，颠毛雪残。\n坐空生灭影，静见离微端。\n珊瑚树生玳瑁海，明月珠走琉璃盘。\n藏天下于天下兮一性自然平等，出世间于世间兮万像谁敢相谩。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七三",
        "author": "释正觉",
        "content": "天地含光，阴阳化章。\n蔬肠清白，枣齿淡黄。\n丛林閒去就，云水老行藏。\n百炼之金柔兮绕指，九试之玉温兮截肪。\n随身干木，作戏逢场。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七四",
        "author": "释正觉",
        "content": "默默灵光，堆堆坐忘。\n衲僧事业，宗印文章。\n应物空三世，随缘遍十方。\n分身不用相回互，到处谁能作覆藏。\n巍巍堂堂，炜炜煌煌。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七五",
        "author": "释正觉",
        "content": "云水老身，丛林陈人。\n髮毛已雪，鼻气犹春。\n平等应缘也心心佛佛，自然说法也剎剎尘尘。\n回途復妙，弄假像真。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七六",
        "author": "释正觉",
        "content": "山带雪而岁寒，水含月而夜阑。\n对机转物，影草探竿。\n游刃之牛解，烂柯之局残。\n西风雨敛烟云浄，北斗脚垂河汉干。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七七",
        "author": "释正觉",
        "content": "形虽老苍，事不穷忙。\n味真嚼蜡，面冷刮霜。\n撒手行空劫，全身入帝乡。\n回头游戏成三昧，春上百华蜂采香。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七八",
        "author": "释正觉",
        "content": "曲木坐床，乌藤倚旁。\n孤禅一句，三世十方。\n青灯含华夜耿耿，白鸟欲没天苍苍。\n却来有应，出碍无当。",
        "dynasty": "宋",
        "collection_info": null
    },
    {
        "title": "禅人并化主写真求赞  其三七九",
        "author": "释正觉",
        "content": "丘壑精神，云水陈人。\n心灯不夜，道树长春。\n珠胎养乎老蚌，龙雷跃于修鳞。\n烂烂光辉兮明白之窟，棱棱浪级兮桃华之津。\n庄严三昧，游戏诸尘。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八○",
        "author": "释正觉",
        "content": "默默有句兮祖祖相传，心心无住兮灵灵自然。\n石藴玉而辉山，渊含珠而媚川。\n千亿门开弥勒弹，三十年用俱胝禅。\n一乘底事，百草头边。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八一",
        "author": "释正觉",
        "content": "二仪之门，万象之根。\n有无难议，青白不痕。\n借功承祖祢，了事付儿孙。\n采华香负蜜蜂股，齐物梦翻蝴蝶槐。\n即相离相，知恩报恩。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八二",
        "author": "释正觉",
        "content": "太行之雪春不消，黄河之月夜更饶。\n家风许清白，身世自超摇。\n离微器重，出没机调。\n光燄波澜俱满浄，珊瑚林树涨高潮。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八三",
        "author": "释正觉",
        "content": "雪拭晚晴，水受秋清。\n天空四壁，月冷三更。\n湛存而独立，定应而周行。\n二仪之道成且平，万像之印虚不盈。\n鸥鸟情閒机事外，夕阳沙上未寒盟。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八四",
        "author": "释正觉",
        "content": "老身且懒，居然从简。\n白雪覆颠，乌华乱眼。\n心光传祖灯，手段破家产。\n到不到赵州吃茶，回不回睦州担板。\n借问诸人识也无，青山骨秀闲云散。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八五",
        "author": "释正觉",
        "content": "枯槁形骸，虚明性怀。\n秋河夜月，老树苍崖。\n一机色前自宛转，万像头上谁安排。\n云门拄杖，赵州草鞋。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八六",
        "author": "释正觉",
        "content": "性成而不立玄微，智诣而难分是非。\n天空云澹泞，夜冷月依稀。\n蝴蝶梦魂兮春昼飞而齐物，白鸥盟事兮夕阳卧而亡机。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八七",
        "author": "释正觉",
        "content": "皴皮似鸡，疏齿如鲵。\n诸缘坐断，一句全提。\n夜月圆明兮珊瑚海阔，晚云破碎兮玳瑁天低。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八八",
        "author": "释正觉",
        "content": "肌骨瘦寒，气貌衰残。\n坐冷秋生河阔，心空月堕潮干。\n善财游历百城了，楼阁门开指一弹。",
        "dynasty": "宋",
        "collection_info": null
    },
    {
        "title": "禅人并化主写真求赞  其三八九",
        "author": "释正觉",
        "content": "古岩老僧，百事不能。\n饱雪筠林野之姿，癯犹高节。\n抱松石岁寒之骨，老更苍棱。\n去就且拙，唱酬可憎。\n慎严逆流洞水道，孝满颠酒曹山曾。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九○",
        "author": "释正觉",
        "content": "灵灵而空，了了而融。\n正偏之机转，佛祖之道同。\n玉井有月，冰壶无风。\n儿孙得力成家事，影现诸尘三昧中。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九一",
        "author": "释正觉",
        "content": "精神自然，秋早春先。\n蟠胸丘壑，绕齿风烟。\n理无生而心传阿祖，神不死而道出诸仙。\n苍黄酢酬兮将军齿镞之日，黑白胜负兮樵子烂柯之年。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九二",
        "author": "释正觉",
        "content": "默默亡言，灵灵见根。\n鼓挝涂毒，香烧返魂。\n物物无心影受镜，尘尘出碍声踰垣。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九三",
        "author": "释正觉",
        "content": "萎萎羸羸，病起风姿。\n跛跛挈挈，老来事业。\n坐稳三际平，心空百念绝。\n森罗万象信崝嵘，门门三昧从施设。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九四",
        "author": "释正觉",
        "content": "髮白齿豁，鼻垂口阔。\n坐冷月依依，气清秋漠漠。\n离微出入门开，正偏往来机活。\n双碧耆婆眼有神，分明百草头边药。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九五",
        "author": "释正觉",
        "content": "慧而能定，定而能应。\n空有短长，初无欠剩。\n定慧力庄严，性相心齐证。\n妙观察智照非功，成所作智同圆镜。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九六",
        "author": "释正觉",
        "content": "默默而游，月冷天秋。\n靡靡而周，云行水流。\n身心无畔岸，机用有锥鈎。\n诸尘三昧纵横句，分付之人拄杖头。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九七",
        "author": "释正觉",
        "content": "妙了常存，幽灵不昏。\n偏正旋枢臼，离微见道根。\n微尘破处大经出，冷口开时诸佛吞。\n随缘历历，得用门门。\n成褫家事，分付儿孙。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九八",
        "author": "释正觉",
        "content": "影之神，物之春。\n莺喉颊之滑滑，柳眉目之津津。\n蜂股华须粉，蜡脾蜜酿醇。\n等闲谛了游戏事，端的还如幻化人。",
        "dynasty": "宋",
        "collection_info": null
    },
    {
        "title": "禅人并化主写真求赞  其三九九",
        "author": "释正觉",
        "content": "湛存不浑，灵明不昏。\n派分河汉底，流决昆崙源。\n见闻了成一相，影响应空六根。\n体本真如，能来生灭之界。\n用随生灭，却入真如之门。\n丛林参饱三条篾，云梦等闲八九吞。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○○",
        "author": "释正觉",
        "content": "渊默元成，至虚不盈。\n体天地之含光，十方昭彻。\n用阴阳之变态，万像崝嵘。\n百战瘢知风雨信，垂头兀兀老昇平。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○一",
        "author": "释正觉",
        "content": "龟兮蓍兮，祛执决疑。\n师兮范兮，扶斜理差。\n定彻其底，慧穷其涯。\n箭撞筈破，珠旋影随。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○二",
        "author": "释正觉",
        "content": "默成其性，慧润其定。\n虚应六窗，观通三径。\n善巧开权，触机堕穽。\n怪杀者僧，药多成病。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○三",
        "author": "释正觉",
        "content": "祖祖家传，心心印全。\n混沌未受凿，威音不得专。\n蕉雷文象齿之所以，桂月晕犀角之能然。\n水自竹来兮绿非假借，风从华过兮香有因缘。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○四",
        "author": "释正觉",
        "content": "像取模画，人成幻化。\n得失一阄，是非一马。\n建立摐摐，权行且且。\n平贴而安，放荡而野。\n科臼弗存，轨仪何暇。\n饥则餐，饱则罢。\n硬而枕，软而藉。\n出世间于世间，藏天下于天下。\n更问如何，之乎者也。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○五",
        "author": "释正觉",
        "content": "本来无物，当处出生。\n白毵毵之头髮，乌律律之眼睛。\n谁敢居尊宿，僧相奉老成。\n现威仪，住灭定。\n随影响，放光明。\n玳瑁海深难寻含月之蚌，珊瑚林没谁见𩥇潮之鲸。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○六",
        "author": "释正觉",
        "content": "兀兀默耕，天成地平。\n一心无住住，万像不生生。\n起家空劫壶中句，借伴今时路上行。\n搅丛林人七八处，令行而据。\n握拄杖子四十年，师坐而横。\n用之不敝，虚而不盈。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○七",
        "author": "释正觉",
        "content": "湛乎性源，游乎度门。\n动静出碍，方圆不痕。\n寒木得春晚，雪窗亡夜昏。\n通塞也虚离实坎，变化也连干断坤。\n六和合而无功兮脱略三千之界，万差别而有据兮齐承一点之恩。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○八",
        "author": "释正觉",
        "content": "这箇形容，缘报遭逢。\n藏万德于未兆，戢六用于无踪。\n雪阵血战，玉田历农。\n影响若空谷，随扣如霜钟。\n竿头不是风幡动，知有此事还卢舂。",
        "dynasty": "宋",
        "collection_info": null
    },
    {
        "title": "禅人并化主写真求赞  其四○九",
        "author": "释正觉",
        "content": "碧涧之松，烟巢之鹤。\n野性闲闲，癯身卓卓。\n江含月而练长，水连天而秋阔。\n一点分明兮十方虚豁。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一○",
        "author": "释正觉",
        "content": "迹像而无，纯全而有。\n阴阳不测之神，生灭不到而寿。\n十方界聊现半身，三世佛不消一口。\n只箇山形拄杖子，与君触处相随走。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一一",
        "author": "释正觉",
        "content": "目深额耸，口方鼻端。\n秋云消兮天青而阔，夜月上兮水白而寒。\n看看，影像随应兮明珠走盘。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一二",
        "author": "释正觉",
        "content": "用得乎眉，体全乎鼻。\n香象不羣，金毛无畏。\n明妙吉之初心，入普贤之幻智。\n回途放旷知不知，般若光中熟游戏。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一三",
        "author": "释正觉",
        "content": "云水之身，山林之气。\n不专乎学，不游乎艺。\n默坐而心空，妙传而道贵。\n西风凄清秋有痕，长天碧浄云无蒂。\n从来佛祖真宗，只么克承家世。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一四",
        "author": "释正觉",
        "content": "山光寒点雪，水色冷磨秋。\n肝胆古鑑浄，身世浮萍流。\n罔象而珠得，亡牛而刃游。\n瑞凤入网兮连鳌上鈎，箇般手段兮老不传休。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一五",
        "author": "释正觉",
        "content": "渊默而明，湛存而妙。\n三世齐平，十方圆照。\n月随水而流，风入松而啸。\n相逢会有知音，向道自然同调。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一六",
        "author": "释正觉",
        "content": "鼻直口四方，眉低眼三角。\n默默句难传，深深谁转脚。\n入挂树之壶，天地能阔。\n得烂柯之棋，黑白未错。\n如今更不囊藏，到处随宜着落。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一七",
        "author": "释正觉",
        "content": "了了常知，灵灵匪思。\n妙空三世，圆包二仪。\n针鼻长通线，梭脐细吐丝。\n出谷白云风断送，盈科流水月相随。\n普应羣机兮，自然合宜。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一八",
        "author": "释正觉",
        "content": "众流吞海，大泽藏山。\n磨云月兮蟾蜍胆冷，卧风波兮鸥鸟情閒。",
        "dynasty": "宋",
        "collection_info": null
    },
    {
        "title": "禅人并化主写真求赞  其四一九",
        "author": "释正觉",
        "content": "眉目精神，画工装点。\n功转玄微，了无丝糁。\n秋天清而河气澄明，夜水白而月魂潋滟。\n物物头头应化身，超出机前有刑典。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二○",
        "author": "释正觉",
        "content": "廓然而莹，了无余影。\n卓尔而存，岂有他痕。\n静非像也，彻见其源。\n动顺缘也，萌发其根。\n用绵绵兮搅不浑。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二一",
        "author": "释正觉",
        "content": "鑑之现像，谷之藏神。\n六门随万彙，三昧入诸尘。\n月通犀角晕，华到蜜房春。\n历历之机果明了，更嫌何处不相亲。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二二",
        "author": "释正觉",
        "content": "颦而嗔，伸而悦。\n默传鼻孔家风，用付眉毛时节。\n放下机投，展开漏洩。\n十方三世兮同得同参，二仪万像兮同听同说。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二三",
        "author": "释正觉",
        "content": "止水怀月，空山吐云。\n清白自若，高閒不羣。\n丘壑性灵兮猿鹤得伴，江湖情味兮鸥鹭相分。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二四",
        "author": "释正觉",
        "content": "霜洗斗魁，秋生河汉。\n形夭矫而长松参云，气澄明而余潦退岸。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二五",
        "author": "释正觉",
        "content": "髮皑皑而雪山，目湛湛而秋潭。\n杖拂老伴，丛林饱参。\n万全非一有，二破却成三。\n门门虚而正受，物物各自禅谈。\n春亭不要閒狼藉，华乌而今罢了衔。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二六",
        "author": "释正觉",
        "content": "白髮苍颜，三篾住山。\n开眼不觉晓，静坐不知閒。\n善应全机用，灵明入道环。\n而今相伴尘中去，榆叶青钱莫我悭。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二七",
        "author": "释正觉",
        "content": "行起解绝，宗全说缺。\n根根尘尘兮元自现成，佛佛祖祖兮何劳施设。\n本色当行家，赏音箇时节。\n迟日风流转柳腰，迁林语软调莺舌。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二八",
        "author": "释正觉",
        "content": "亡牛刃游，罔象珠得。\n沙漠漠而鸥寒，天苍苍而雁没。",
        "dynasty": "宋",
        "collection_info": null
    },
    {
        "title": "禅人并化主写真求赞  其四二九",
        "author": "释正觉",
        "content": "石上足蟠，人间念干。\n秋生眼角，喜入眉端。\n丘壑之身心磈磊，丛林之肝胆衰残。\n涧月依稀，夜霜濯磨而气韵清白。\n岩松偃蹇，朔雪湔洗而精神翠寒。\n行脚屦败，住山篾宽。\n点着破竈堕，呼回倒剎竿。\n光阴催促三眠茧，风雨扪摩百战瘢。\n影像受鑑，音声度垣。\n寂默髑髅眼，光明赤肉团。\n云锦舒春兮华容光燄，潮雷卷雪兮海口波澜。\n挂拂之喝，拄杖之窜。\n胡饼馒头有变通而绍祖供职，莲华荷叶没科臼而说禅判宦。\n相随学步，莫似邯郸。",
        "dynasty": "宋",
        "collection_info": null
    },
    {
        "title": "乌巨光长老写真求赞",
        "author": "释正觉",
        "content": "骨寒气羸，顶雪颔丝。\n牛首之懒，虎头之痴。\n兀兀逃禅处，空空选佛时。\n九万鹏风扶羊角，千年兔月卧蛾眉。\n门门幻起，尘尘智随。\n蝴蝶梦游兮庄生齐物，桃华眼冷兮灵云不疑。\n初无棱缝，浑莫鍼锥。\n巴陵曾对吹毛剑，珊瑚撑月夜枝枝。",
        "dynasty": "宋",
        "collection_info": null
    },
    {
        "title": "真首座写真求赞",
        "author": "释正觉",
        "content": "觉海元澄，性天廓平。\n耳眼空更远，息气细而清。\n露寒斗湿，秋淡河横。\n丛林底去就，百草头光明。\n蛾眉之月兮三千剎海，羊角之风兮九万霄程。\n肚皮参饱，肝胆老成。\n挥斤容易甚，器受太难生。\n为你一斲鼻垩，从教四望人惊。",
        "dynasty": "宋",
        "collection_info": null
    },
    {
        "title": "教监寺写真救赞",
        "author": "释正觉",
        "content": "胡床一默，智游理窟。\n偏正往来，离微出没。\n上下混成也二仪之根，去来平等也三世之则。\n有时随应诸尘，不可说似一物。\n修证不无，污染不得。\n震之东，兑之西，离之南，坎之北。\n青州布衫，镇州萝卜。\n当家行眼裏有筋，本色汉舌头无骨。",
        "dynasty": "宋",
        "collection_info": null
    },
    {
        "title": "小师智临禅客写真求赞",
        "author": "释正觉",
        "content": "云石雪松，岁寒之友从。\n晓月霜钟，清白之音容。\n自乐也村歌社舞，平怀也牧笛归农。\n暴雨卒风，潜神堂而避阵。\n吼雷掣电，战禅席而交锋。\n十分闲暇，一等疏慵。\n青山白云之去就，浮萍流水之行踪。\n披雾变文豹，吟云蜕骨龙。\n身老艺孤兮难其授子，智齐德半兮未可传宗。",
        "dynasty": "宋",
        "collection_info": null
    },
    {
        "title": "郑成忠写真求赞",
        "author": "释正觉",
        "content": "智不能知，识不能识。\n一气轻清，双瞳冷碧。\n莲开梦觉，十方虚殒于一时。\n鲲蜕鹏抟，九万里成乎一息。\n物我普融，自他平出。\n珠受色而不痕，剑挥空而何迹。\n须更指响，弥勒阁开也许是重深。\n尘剎分身，普贤毛孔也初非迫窄。",
        "dynasty": "宋",
        "collection_info": null
    },
    {
        "title": "王承事写真求赞",
        "author": "释正觉",
        "content": "苍棱羼颜，璠玙藴石而辉山。\n老节岁寒，琥珀抱松而永年。\n威音未兴之际，混沌欲凿之前。\n丛林大义兮道尊百丈，剎海平潮兮月现三千。\n我为你说法，你为我开田。\n据坐松根石头上，知音人信默心传。",
        "dynasty": "宋",
        "collection_info": null
    },
    {
        "title": "颂古二十一首  其一",
        "author": "释正觉",
        "content": "如今推也，是子是贼。\n买帽相头，食鱼去骨。",
        "dynasty": "宋",
        "collection_info": null
    },
    {
        "title": "颂古二十一首  其二",
        "author": "释正觉",
        "content": "千乡万里寻知己，一语临禨不契梁。\n面壁九年居少室，觅心千古累神光。",
        "dynasty": "宋",
        "collection_info": null
    },
    {
        "title": "颂古二十一首  其三",
        "author": "释正觉",
        "content": "我这鎌子用得快，当时三十文钱买。\n南泉门下路歧通，寄语行人着精彩。",
        "dynasty": "宋",
        "collection_info": null
    },
    {
        "title": "颂古二十一首  其四",
        "author": "释正觉",
        "content": "沩山水牯牛，禅人聚头咬。\n可怜负舂人，唤作岭南獠。",
        "dynasty": "宋",
        "collection_info": null
    },
    {
        "title": "颂古二十一首  其五",
        "author": "释正觉",
        "content": "露地白牛起问端，随缘叱叱齿牙寒。\n不知饮啄是何物，吃吃直教沧海干。",
        "dynasty": "宋",
        "collection_info": null
    },
    {
        "title": "颂古二十一首  其六",
        "author": "释正觉",
        "content": "容颜甚奇妙，光明照十方。\n我适曾供养，今復还亲觐。\n黄鹤楼前共语时，白苹红蓼对江湄。\n衷肠已诉无人会，惟有清风明月知。",
        "dynasty": "宋",
        "collection_info": null
    },
    {
        "title": "颂古二十一首  其七",
        "author": "释正觉",
        "content": "青山不异，白玉无瑕。\n茫茫流水，扰扰黄花。\n有佛处纤毫不立，无佛处万别千差。\n长安路上未归客，寻溪由自摘杨花。",
        "dynasty": "宋",
        "collection_info": null
    },
    {
        "title": "颂古二十一首  其八",
        "author": "释正觉",
        "content": "侍者来言报大王，赵州曾揖下禅床。\n怜儿不觉傍观丑，争奈全身在帝乡。",
        "dynasty": "宋",
        "collection_info": null
    },
    {
        "title": "颂古二十一首  其九",
        "author": "释正觉",
        "content": "出羣须是英灵汉，敌胜还他师子儿。\n选佛若无如是眼，假饶千载亦奚为。",
        "dynasty": "宋",
        "collection_info": null
    },
    {
        "title": "颂古二十一首  其一○",
        "author": "释正觉",
        "content": "杀人不眨眼，救人须出手。\n论实不论虚，合升始为斗。",
        "dynasty": "宋",
        "collection_info": null
    },
    {
        "title": "颂古二十一首  其一一",
        "author": "释正觉",
        "content": "学道须教正眼开，莫将狂解意中猜。\n脱鞋龟上人难会，遂使携囊特地来。",
        "dynasty": "宋",
        "collection_info": null
    },
    {
        "title": "颂古二十一首  其一二",
        "author": "释正觉",
        "content": "识法者惧，欺敌者亡。\n水中辨乳，须是鹅王。",
        "dynasty": "宋",
        "collection_info": null
    },
    {
        "title": "颂古二十一首  其一三",
        "author": "释正觉",
        "content": "双盲入暗路崎岖，日落栖芦暂得苏。\n争似石人眠半夜，免教舜让守林居。\n须知花绽非干木，无脚行时早触途。\n昨朝风起长安道，元是昆崙进国图。",
        "dynasty": "宋",
        "collection_info": null
    },
    {
        "title": "颂古二十一首  其一四",
        "author": "释正觉",
        "content": "渠非老朽，不礼不受。\n威音世前，毗卢顶后。\n把定壶中白日长，触着匣内青蛇吼。\n良医叮嘱病人，服药不如忌口。",
        "dynasty": "宋",
        "collection_info": null
    },
    {
        "title": "颂古二十一首  其一五",
        "author": "释正觉",
        "content": "即日贵人，旧家贫汉。\n兄弟相承，尊卑互换。\n向晚途中眼不开，夜明帘外机旋转。\n骑牛戴帽异中来，百炼真金色不变。",
        "dynasty": "宋",
        "collection_info": null
    },
    {
        "title": "颂古二十一首  其一六",
        "author": "释正觉",
        "content": "大地火发，间不容髮。\n南海昆崙，天寒不袜。\n祖祖相传，一头搕𣜂。",
        "dynasty": "宋",
        "collection_info": null
    },
    {
        "title": "颂古二十一首  其一七",
        "author": "释正觉",
        "content": "无人接得渠，遗逼马相如。\n果来桥上也，记得柱头书。",
        "dynasty": "宋",
        "collection_info": null
    },
    {
        "title": "颂古二十一首  其一八",
        "author": "释正觉",
        "content": "无人识得渠，棋局醉樵夫。\n回头斧柯烂，大海亦成枯。",
        "dynasty": "宋",
        "collection_info": null
    },
    {
        "title": "颂古二十一首  其一九",
        "author": "释正觉",
        "content": "雪老大开方便路，低头却入庵中去。\n者僧有眼恰如盲，却被岩头行一步。\n者僧好休不肯休，依然依路去悠悠。\n元来不会雪峯意，却被岩头瓮赣头。",
        "dynasty": "宋",
        "collection_info": null
    },
    {
        "title": "颂古二十一首  其二○",
        "author": "释正觉",
        "content": "翡翠帘垂，丝纶未济。\n紫罗帐合，视听难通。\n犯动毛头，月昇夜扃。\n密移一步，鹤出银笼。\n脱身一色无遗影，不坐同风落大功。",
        "dynasty": "宋",
        "collection_info": null
    },
    {
        "title": "颂古二十一首  其二一",
        "author": "释正觉",
        "content": "大众退后，衲僧去就。\n岂用机关，那容体究。\n蓑翁老熟惯风波，桡棹不施船放溜。",
        "dynasty": "宋",
        "collection_info": null
    },
    {
        "title": "颂古二十一首  其二二",
        "author": "释正觉",
        "content": "智门真得祖家风，放出云门广长舌。\n大智如愚，大巧若拙，用尽工夫参不彻。\n莫于平地上增堆，休向虚空裏钉橛。",
        "dynasty": "宋",
        "collection_info": null
    },
    {
        "title": "偈",
        "author": "释正觉",
        "content": "句裏明宗则易，宗中辨白则难。\n冻鸡未报家林晓，隐隐行人过雪山。",
        "dynasty": "宋",
        "collection_info": null
    },
    {
        "title": "雪窦中岩夜坐",
        "author": "释正觉",
        "content": "哀猿叫落中岩月，野客吟残夜半灯。\n此景此时谁会得，白云深处坐禅僧。",
        "dynasty": "宋",
        "collection_info": null
    },
    {
        "title": "题奉化西峰圆觉禅院",
        "author": "释正觉",
        "content": "水流百折山苍苍，古寺秋容横野航。\n明月初濡寒露白，篱花似趁重阳黄。\n道人心已老松石，学子胆须磨雪霜。\n默默澄源坐兀兀，游鱼沙鸟静相忘。",
        "dynasty": "宋",
        "collection_info": null
    },
    {
        "title": "治涂田",
        "author": "释正觉",
        "content": "棋局未散芭蕉仙，樵夫柯烂海成田。\n长堤抗潮人得路，淡水没胫牛加鞭。\n天云晚晴深似绮，禾稻日茂浓如烟。\n白米软炊供众饱，心空选佛石头禅。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其一",
        "author": "张元干",
        "content": "赫赫紫岩，白虹贯渊。\n玉生其中，匪雕匪镌。\n登于廊庙，圭璋浑全。\n温如之质，所宝象贤。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其二",
        "author": "张元干",
        "content": "紫岩赫赫，众山维则。\n秉国之钧，百僚是式。\n志殄仇方，力復明辟。\n时方中兴，勋冠今昔。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其三",
        "author": "张元干",
        "content": "紫岩高兮，上摩穹窿。\n雨露润泽，风云会同。\n表宋宗臣，礼泰智崇。\n皇以昭之，简在帝衷。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其四",
        "author": "张元干",
        "content": "紫岩广兮，作镇坤位。\n尽臣之道，厚德以载。\n开国南阳，厥绪光大。\n是似是续，福禄未艾。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其五",
        "author": "张元干",
        "content": "瞻彼紫岩，降神所储。\n进退有度，威仪甚都。\n粤自己未，帅于无诸。\n以忠以孝，奉承安舆。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其六",
        "author": "张元干",
        "content": "北堂之尊，命妇称首。\n逢是谷旦，酌以大斗。\n公如老莱，衣衮裳绣。\n式歌且舞，以介眉寿。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其七",
        "author": "张元干",
        "content": "土宇未復，繄公闢之。\n士风未变，繄公革之。\n军律未振，繄公鼓之。\n国论未定，繄公断之。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其八",
        "author": "张元干",
        "content": "来朝伊何，筑堤于沙。\n对扬伊何，言宣其麻。\n明明天子，坐于正衙。\n徯公来归，相我邦家。",
        "dynasty": "宋",
        "collection_info": null
    },
    {
        "title": "紫岩九章章八句上寿张丞相  其九",
        "author": "张元干",
        "content": "紫岩之松，在涧之沚。\n下有茯苓，兔丝蔓只。\n结为琥珀，深根固柢。\n愿公难老，受兹燕喜。",
        "dynasty": "宋",
        "collection_info": null
    },
    {
        "title": "雒阳陈去非自符宝郎谪陈留酒官予时作丞澶渊旧僚友也有诗次韵",
        "author": "张元干",
        "content": "寒水遶近郭，栖鸦蔽高原。\n映带幽人居，暝色起草根。\n衡门东南开，浊河日夜奔。\n所喜古堤月，初出烟江村。\n不入城市久，懒访亡与存。\n羡子了万事，坐以一气春。",
        "dynasty": "宋",
        "collection_info": null
    },
    {
        "title": "丁未岁春过西湖宝藏寺作",
        "author": "张元干",
        "content": "湖垠取微径，窈窕松门深。\n中有古佛屋，閴无人足音。\n春云带飞雨，冷色来苍岑。\n孰知戎马盛，但见藤萝阴。\n平生云卧想，正欲幽梦寻。\n不减避世士，契此太古心。",
        "dynasty": "宋",
        "collection_info": null
    },
    {
        "title": "乙卯秋奉送王周士龙阁自贬所归鼎州太夫人侍下",
        "author": "张元干",
        "content": "语离三秋风，念子万里客。\n我独忧患余，几为死生隔。\n相逢忽眼明，照影俱头白。\n兰若清夜长，连床话畴昔。\n如何功名心，一旦乃冰释。\n卖药真徉狂，穿云忘迁谪。\n不然蔬笋肠，宁无瘴烟色。\n良由火枣成，内景充尺宅。\n下视陋九州，槐安等称国。\n绝怜蛮触争，亦復弄兵革。\n乱来更多事，老去觉世窄。\n归欤桃花源，斑衣作儿剧。\n此乐人所稀，今我那能得。\n他时南山南，寄书北山北。",
        "dynasty": "宋",
        "collection_info": null
    },
    {
        "title": "奉和希道新句兼简祖颖漕使",
        "author": "张元干",
        "content": "秋来乏隣酤，近事采涂说。\n愁多费陶写，户小辄败阙。\n谁能空隐忧，判饮最良策。\n两公俱世豪，风味夺佳节。\n手酿瓮中春，香浮玉丹色。\n相饷走鸱夷，芳辛真妙绝。\n共赋醉乡诗，销磨闲日月。\n颇闻锁娉婷，迴风舞流雪。\n何妨出房栊，满引快关膈。\n此念想当然，清尊可虚设。\n我老留瓯闽，感时梦淮浙。\n公其招故人，亦记未归客。",
        "dynasty": "宋",
        "collection_info": null
    },
    {
        "title": "送舒希古",
        "author": "张元干",
        "content": "老舒古君子，送客皆善类。\n觞行颇轩渠，一斗辄径醉。\n凉飔生白苹，落日照紫翠。\n骊驹虽在门，不下儿女泪。\n傥復逢湘纍，更与问憔悴。",
        "dynasty": "宋",
        "collection_info": null
    },
    {
        "title": "过白彪访沈次律有感十六韵",
        "author": "张元干",
        "content": "天骄毒中原，国势苦日削。\n一为虚声摇，颠沛几失脚。\n翠华栖海隅，此戏亦太虐。\n忽闻哀痛诏，迸泪向寥寞。\n何当速悔祸，四海安耕凿。\n乃者浙西帅，望风先即却。\n坐令临安城，开关犹白着。\n只今锋镝余，寃鬼号冥漠。\n赏罚二大柄，倒持示微弱。\n岂无英雄人，戴宋心未薄。\n有如沈使君，忠义等筹略。\n始终誓復仇，志愿久已确。\n浮家来水村，避乱畏矰缴。\n行矣收功名，远过麒麟阁。\n气投平生欢，事付今夕噱。\n吾衰世无用，鼓勇徒矍铄。",
        "dynasty": "宋",
        "collection_info": null
    },
    {
        "title": "七月三日雨不止后一日作",
        "author": "张元干",
        "content": "暝色復已夕，雨声全未疏。\n掩关颇嗜卧，篝灯空照书。\n点滴闻瓦沟，决溜鸣阶渠。\n试作华屋想，未减严城居。\n大江汹波浪，旷野风号呼。\n那知三家村，有此一腐儒。\n是身在宇宙，何适非蘧庐。\n陵谷傥迁变，楼观皆空虚。\n安心无秘法，绝念忘畏途。\n生死尚可处，此境固有余。",
        "dynasty": "宋",
        "collection_info": null
    },
    {
        "title": "题王岩起乐斋",
        "author": "张元干",
        "content": "宦游适乐土，宴坐名乐斋。\n问君何独乐，胸中高崔嵬。\n轩裳傥来物，世途吁可哀。\n纷然鸡鹜争，陷穽成祸胎。\n不如寻蠹鱼，简编阅兴衰。\n万事付杯酒，百年俱劫灰。\n搘颐忽长啸，妙想从天回。\n人生行乐耳，勿为华髮催。",
        "dynasty": "宋",
        "collection_info": null
    },
    {
        "title": "陪李仲辅昆仲宿惠山寺",
        "author": "张元干",
        "content": "苍山崷崒中，殿古起野色。\n仰空象纬高，抚事戎马隔。\n三子俱人豪，语默有典则。\n安知今夕游，值此老宾客。\n危言惊鬼神，怀旧痛京国。\n寄书白帝城，问道屈原宅。\n三春闻竹枝，万里共悽恻。\n风来松柏悲，月落世界黑。\n相看炯不寐，袖手了无策。\n去去更酌泉，吾生易南北。",
        "dynasty": "宋",
        "collection_info": null
    },
    {
        "title": "和韵奉酬王原父集福山之什",
        "author": "张元干",
        "content": "平生契所崇，晚得故人语。\n惊呼追曩游，世道今如许。\n中原鞠茂草，万里尽豺虎。\n天王巡江濆，对垒眺淮楚。\n未闻诛叛亡，快愤断腰膂。\n上復九庙讐，下宽四民苦。\n胸中有成奏，无路不容吐。\n天高云雾深，洒泣逃罪罟。\n朅来陪胜集，人物良可数。\n高氏父子贤，王甥兄弟窭。\n相过茶酒间，穷年简编处。\n丧乱共伤时，兴衰更怀古。\n假日聊销忧，信美非吾土。\n夜阑然薪归，被酒踏寒雨。\n买山结茅茨，我老竟何所。\n要当乔松根，白石仍同煮。",
        "dynasty": "宋",
        "collection_info": null
    },
    {
        "title": "奉送真歇禅师往住阿育山兼简黄檗云峰诸老",
        "author": "张元干",
        "content": "时流罕识真，特立取众忌。\n不有明眼人，谁止万口沸。\n古今冠盖场，毁誉固一致。\n胡为空门中，生灭亦滋炽。\n更怜晚学徒，遍参反谀媚。\n妄将宗派分，未必尽师志。\n要是鹰犬姿，乃出蛇鼠计。\n堂堂真歇师，的的示大意。\n所向古道场，衲子悉倾至。\n往年入吴闽，宴坐走檀施。\n继踵几尊宿，建立各超诣。\n南方祖令行，山川久增气。\n乃知羣魔怖，不乐佛住世。\n休歇云卧庵，谤焰息氛翳。\n欻然天门开，黄纸书广利。\n万态復现前，颇似厌权势。\n去来初何心，缘感本自契。\n悯兹象众衰，愿力救深弊。\n维师法梁栋，世道贵相济。\n露风吹海云，瘴岭发岩桂。\n欲挽衣裓留，意已万里外。\n我老卜后期，夜话炯不寐。",
        "dynasty": "宋",
        "collection_info": null
    },
    {
        "title": "送言上人往见径山老十四韵",
        "author": "张元干",
        "content": "忽辞鼓山行，便作径山去。\n道人孤飞云，腰包咄嗟具。\n两边兄弟间，杨岐一条路。\n禅许众人参，院要大家住。\n无是亦无非，何喜復何怒。\n同粥鼓斋钟，等灯笼露柱。\n佛眼接竹庵，云门透圆悟。\n尔则有师承，心共成佛祖。\n可笑世上儿，妄念分毁誉。\n石火电光中，毕竟什么处。\n所得能几多，造业不知数。\n生死到头来，请问末后句。\n穷汉未必穷，富汉岂真富。\n入门相见时，此话莫错举。",
        "dynasty": "宋",
        "collection_info": null
    },
    {
        "title": "建炎感事",
        "author": "张元干",
        "content": "干坤忽震荡，土宇遂分裂。\n杀气西北来，遗毒成僭窃。\n议和其祸胎，割地亦覆辙。\n傥从种将军，用武寨再劫。\n不放匹马回，安得两宫说。\n巍巍开国初，真宰创鸿业。\n一统包八荒，受降临观阙。\n并州稍稽命，骈头亟膏钺。\n于今何势殊，天王狩明越。\n诸镇本藩翰，楚破阖城血。\n翠舆欲东巡，蹈海计愈切。\n诏下散百司，恩许保妻妾。\n瞻彼廉陛尊，孰与壮班列。\n肉食知谋身，未省肯死节。\n检校舆地图，宁復见施设。\n三吴素轻浮，伤弓更心折。\n四顾皆惊波，苍黄共呜咽。\n维兹艰危秋，贫士转疏拙。\n明年谷增贵，贤愚罔分别。\n何处置我家，患在建午月。\n故山盍早归，岂忧践霜雪。\n作意海边来，初非事干谒。\n责我卖屋金，流言尚为孽。\n汪公德甚大，游说情激烈。\n力救归装贫，一洗肝肺热。\n如公趋急难，正似古豪侠。\n行藏道甚明，亲养志先决。\n去矣茅三间，无问衣百结。\n他时期卜邻，此日尤惜别。\n请以兄事公，尺书未宜缀。",
        "dynasty": "宋",
        "collection_info": null
    },
    {
        "title": "奉同黄檗慧公秀峰昌公丁巳上元日访鼓山珪公游临沧亭为赋十四韵",
        "author": "张元干",
        "content": "孤云乘天风，飞入海上山。\n松声发鼓吹，导我登层峦。\n平生烟霞想，政在岩壑间。\n及兹百事懒，作意三日闲。\n聊将烧灯夜，付与儿辈看。\n来陪老禅伯，杖履同跻攀。\n曲折几藓磴，竹引春斓斑。\n窦口咽细泉，崖腹鸣飞澜。\n足疲眼界远，语乐心地安。\n倒景射西崦，晃荡云海宽。\n十年戎马后，集此兰若难。\n未必支许游，能尽宾主欢。\n暝色到峰顶，月光散林端。\n摩挲忘归石，告以幽遐观。",
        "dynasty": "宋",
        "collection_info": null
    },
    {
        "title": "九月一日与王季夷酌别为赋十六韵",
        "author": "张元干",
        "content": "黄鹄抟秋风，一举辄万里。\n飞鸣蓬蒿间，燕雀徒为尔。\n王郎志凌云，英妙良可喜。\n片言隻字奇，采掇殊未已。\n乐从长者游，论事亦亹亹。\n知我中原时，早与大门齿。\n流落天南端，相过不相鄙。\n乃翁四男儿，君盖处其季。\n家世贤弟兄，自立要如是。\n古学傥有成，终身保无愧。\n陋哉斗筲人，惟见目前利。\n兹焉入三吴，索诗饯行李。\n何补仆马饥，聊復慰深意。\n可同洪乔书，尽付浙江水。\n今夕灯烛凉，便当茱菊醉。\n畏途重语离，瓶卧莫遽起。",
        "dynasty": "宋",
        "collection_info": null
    },
    {
        "title": "访周元举菁山隐居",
        "author": "张元干",
        "content": "胸次饱丘壑，乃觉轩裳轻。\n举世沈湎时，勇退公早醒。\n十年烟雨簑，手种松杉成。\n苍根鬰寒雾，老色入户庭。\n栖心不争地，似欲毕此生。\n那知戎马际，亦使山房惊。\n四海方荡潏，积骸盈破城。\n公岂失策者，独留枯槁形。\n贼舟会稍远，请復安柴荆。\n暗泉杂夜雨，稚笋肥晨烹。\n起予归去来，故山今可行。\n胡为困羁旅，浩叹常吞声。",
        "dynasty": "宋",
        "collection_info": null
    },
    {
        "title": "次仲弥性所知陈丈大卿韵",
        "author": "张元干",
        "content": "伏波晚岁思少游，万事过眼如云浮。\n我生不乐城市隘，受性但惬林泉幽。\n稍同臭味自投合，肯与流俗相对酬。\n旅怀久已乏佳趣，白日政觉多闲愁。\n舂容大篇忽旁及，气象楚泽涵新秋。\n律严虽许强续尾，韵险岂復能画筹。\n逍遥一舸白太傅，蹴踏五字韦苏州。\n主人频夸小鬟舞，劝客且听吴娃讴。\n从来谁数折巾郭，重到似是栽桃刘。\n梦入江湖渺春水，何如此念随轻鸥。",
        "dynasty": "宋",
        "collection_info": null
    },
    {
        "title": "东平刘左车坎止春歌",
        "author": "张元干",
        "content": "先朝相国今几家，我嗟夫子鬓已华。\n琼艘颇惯倒膏乳，老来手酿尊仍洼。\n百年弹指法界观，万事过眼天女花。\n聊学儿曹作春瓮，唤客取醉无等差。\n夜眠不觉体平粟，卯颊共眩朝蒸霞。\n养生妙处本无说，我辈岂解烧丹砂。\n糟床正可珠的皪，石鼎莫放声咿哑。\n东风遮幕雪埋屋，坎止斋中酒初熟。",
        "dynasty": "宋",
        "collection_info": null
    },
    {
        "title": "送高集中赴漳浦宰",
        "author": "张元干",
        "content": "三年乌石僧房居，忍饥待次真臞儒。\n有意载酒问奇字，无事闭门抄异书。\n一行作吏去漳水，敛版趋廊参刺史。\n胸中豪气半销磨，稍觉风波生眼底。\n高郎高郎君莫嗔，举世未有如君贫。\n毁官不復谒时宰，老大甘为行路人。\n君今业已临民社，办取催科时下下。\n不然彭泽归去来，簿领笞榜何为哉。\n男儿策勋有时节，家世况自图云台。",
        "dynasty": "宋",
        "collection_info": null
    },
    {
        "title": "信中居仁叔正皆有诗访梅于城西而独未暇载酒分付老拙其敢不承",
        "author": "张元干",
        "content": "关山往岁曾冰裂，跋马平坡千树雪。\n疏枝冷蕊最撩人，雪后生香微带月。\n醉中不数长短亭，狐裘拥鼻风前醒。\n十年丧乱岂记忆，一见新诗心目惊。\n平生公辈真豪友，意气相投共杯酒。\n祇今流落天南端，怅望中原莫回首。\n及身强健频看梅，此花到眼春光催。\n玉人风味正清绝，但欠雪月相徘徊。\n欲访城西寻醉语，竹篱茅舍知何许。\n携壶藉草傥不嗔，便与此花长作主。",
        "dynasty": "宋",
        "collection_info": null
    },
    {
        "title": "希道使君见遗古风谨次严韵",
        "author": "张元干",
        "content": "君侯气挟飞仙骨，插脑伏犀高崒屼。\n荣枯过眼海一沤，出处何心兔三窟。\n养生得趣喜按摩，子夜不眠频叱咄。\n枕中玉函妙以微，肘后金精恍兮惚。\n我真蒲柳欲师承，刻画无盐恐唐突。\n似闻有意赠刀圭，倒卷逆流翻澥渤。\n世间万态古今同，政可忘言佯吃讷。\n杖藜未办饮菊潭，且看冥鸿秋灭没。",
        "dynasty": "宋",
        "collection_info": null
    },
    {
        "title": "叶少藴生朝",
        "author": "张元干",
        "content": "先生早贵当天升，文章尔雅传六经。\n腹包万卷书纵横，玉堂草制羣公惊。\n绣鞯绿髮趋承明，意气已向沙堤行。\n出入四纪更宠荣，声华摩空鬰峥嵘。\n坐啸十郡历九卿，视公进退为重轻。\n圣神天子开延英，丞辖政地思仪型。\n中开香火祠殊庭，石林高卧忧苍生。\n五载筦钥司陪京，貔貅百万环屯营。\n大江千里依长城，控制勍敌坚其盟。\n诏书移镇来旆旌，山川草木知威名。\n潢池桴鼓令不鸣，尽归戏下息鬬争。\n维师鹰扬宇宙清，指顾号令驱风霆。\n小试擒纵孰敢撄，部曲爱戴如父兄。\n太阿龙泉发新硎，逆顺之势如建瓴。\n纶巾羽扇宽作程，韬略堂堂时俗评。\n乞师未用牛酒迎，胸次自有堂上兵。\n姦宄革面输忠诚，碧海不復鳄鲵腥。\n细数前辈存典刑，烂烂伴月唯长庚。\n岁时建巳岳降灵，三奇天运乙丙丁。\n良辰乐事非难并，香凝燕寝合鼓笙。\n舞翻流雪歌啭莺，儿孙遶膝奉兕觥。\n安舆綵服寿且宁，五福共应南极星。\n庞眉鹤骨超籛铿，清都绛阙吞蓬瀛。\n明年正拜居阿衡，炉锤造化推至诚。\n黼藻王度重丹青，云龙会遇真千龄。\n羲和日驭无亏盈，永佐火德辉炎精。",
        "dynasty": "宋",
        "collection_info": null
    },
    {
        "title": "赋漳南李几仲安斋诗",
        "author": "张元干",
        "content": "羔豚蒸乳活脔牛，口腹造业夸炰羞。\n傥知晚食足当肉，一饱何苦多营求。\n先生睡美黑甜处，那闻钟鼓朝鸣楼。\n布衾竹枕自稳暖，此念灰冷百不忧。\n世间寝食乃日用，众生扰扰如蚍蜉。\n昔年我亦走南北，往反万里无停辀。\n胸中不作异乡县，有似坐阅十数州。\n云山浑如旧过眼，岁月不觉春已秋。\n宿君斋屋亦偶尔，更仆笑语久未休。\n夜阑各困且打睡，明日饥饱临时谋。",
        "dynasty": "宋",
        "collection_info": null
    },
    {
        "title": "次韵奉酬楞伽室老人歌寄怀云门佛日兼简干元老珪公并叙钟山二十年事可谓趁韵也",
        "author": "张元干",
        "content": "云门道价倾缁白，一去如何经书尺。\n干竺宗旨超隐峰，客至不鸣斋后钟。\n杨岐儿孙真铁脊，二子等是僧中龙。\n平生我如拆韈线，老来要认本来面。\n忆昨二老初相知，竹炉拥衲清夜围。\n佛眼霜颅象懒瓒，圜悟辨口吞韩非。\n钟山往事无人识，我识二子因师得。\n楞伽一句作么生，请问同参俱本色。",
        "dynasty": "宋",
        "collection_info": null
    },
    {
        "title": "赠庆绍上人",
        "author": "张元干",
        "content": "上人久住湖外游，辛亥春陷孔彦舟。\n长沙城中就驱掠，七十七日遭拘留。\n眼看杀人等蝼蚁，剑血洗尽湘川流。\n张帆方离道林岸，鼓枻已过巴陵楼。\n兵缠妖气草木暗，火炽凶焰云烟愁。\n衣冠子女半同载，俛首悲泣犹惊羞。\n蒙衝颇谙大风浪，舴艋或挂长戈矛。\n两舷矢集闹如雨，势欲欹侧争先投。\n相牵浮湛状菱荇，乍坠出没真凫鸥。\n众生流浪几生死，爱河苦海何时休。\n曹成马友互屠灭，偶尔不杀老比丘。\n枯颅茁髮虮蝨满，得脱性命非人谋。\n孰知贼党亦方便，日供斋钵仍茶瓯。\n南归数年闭户卧，故山精舍松飕飕。\n灰心一切本梦幻，返照逆照无人牛。\n细听此语重叹息，羣盗扫迹夫何忧。\n吾闽目前岂不乐，禾稻未穫先麦秋。\n师来访我问居士，我若访师寻浄头。",
        "dynasty": "宋",
        "collection_info": null
    },
    {
        "title": "西峡行",
        "author": "张元干",
        "content": "西峡门东晚潮上，涛头驾风高数丈。\n绝江艇子更扬帆，风水相吞两岸壮。\n中流荡潏思虑深，欲济未竟愁夕阴。\n贾客胡商数航海，忍死射利诚何心。\n不如遵陆困舆皂，九折羊肠復相恼。\n下临湍濑千仞渊，胥靡轻生履危道。\n我曹过计常私忧，垂堂之戒宁自尤。\n经营一饱亦细事，世乱畏涂归罢休。\n少年新进真儿剧，浪喜功名不量力。\n杀身无补误朝廷，天下英雄古难得。",
        "dynasty": "宋",
        "collection_info": null
    },
    {
        "title": "奉送李叔易博士被召赴行在所",
        "author": "张元干",
        "content": "君尝手校舆地图，上下千载铅黄朱。\n斯人魁磊岂假此，愿见克復东西都。\n胸中远略指诸掌，表裏拄腹撑肠书。\n深知祸起取幽蓟，颇觉气王吞青徐。\n眼看僭僞忽亡灭，逆党未足劳诛锄。\n万方助顺事可卜，火运要是穹苍扶。\n兴衰拨乱戴真主，会扫氛祲开云衢。\n于今荆淮付诸将，控带川陜襟江湖。\n傥能倒用进筑法，更许世袭宏规模。\n两河境土不难办，狡寇胆落游魂孤。\n古今徒闻作戎首，中国礼义终如初。\n公家自有中兴相，雅意泰阶光六符。\n难兄难弟实间出，直欲并驾仍齐驱。\n承明入谒一见决，三迁故事登元枢。\n整顿干坤赖公等，我病只合山林居。\n残年正尔甚易与，不过二顷邻一区。\n平生故人半廊庙，老僧何患无门徒。\n与君痛饮遽成别，努力强饭供时须。\n男儿富贵亦细事，否泰相反分贤愚。\n酒酣起舞莫作恶，行矣自爱千金躯。\n本朝再造旧基业，速拯涂炭疲氓苏。\n勿令毫髮有遗恨，文章尔雅华国犹其余。",
        "dynasty": "宋",
        "collection_info": null
    },
    {
        "title": "拜颜鲁公像",
        "author": "张元干",
        "content": "吴兴祠堂祀百世，凛凛英姿有生意。\n坐令异代干没儿，莫敢徜徉来仰视。\n唐家纲纪日陵迟，僭窃相连益昌炽。\n我公人物第一流，皇天后土明忠义。\n屹然砥柱立颓波，未觉羊肠隳坦履。\n欲回希烈叛逆心，老夫但知朝觐礼。\n年垂八十位太师，平生所欠惟死耳。\n死重泰山古所难，杞鬼窃柄犹偷安。\n安知我公本不死，汝曹有知当骨寒。\n丰碑法书屋漏雨，政与丹青照千古。\n天遣神物常守护，要使乱臣贼子惧。",
        "dynasty": "宋",
        "collection_info": null
    },
    {
        "title": "祥符陵老许作先驰归闽因成伽陀赠别绍兴甲戌秋七月书于鹤林山",
        "author": "张元干",
        "content": "无量劫来几相见，莫话南州与北县。\n居士向来业风吹，自合失却本来面。\n今年坐夏在鹤林，许我先驰海舟便。\n三山到日已秋深，且看山门骑佛殿。",
        "dynasty": "宋",
        "collection_info": null
    },
    {
        "title": "次韵唐彦猷所题顾野王祠与霍子孟庙对",
        "author": "张元干",
        "content": "兰若黄门像，相望博陆居。\n衣冠尘亦暗，箫鼓祭全疏。\n草色侵荒径，潮声过夕墟。\n遗风犹可想，弔古一觞余。",
        "dynasty": "宋",
        "collection_info": null
    },
    {
        "title": "过宿赵次张郊居二首  其一",
        "author": "张元干",
        "content": "北客多流落，东村更寂寥。\n肯同清夜梦，不待故人招。\n月挂荒园竹，霜飞独木桥。\n听鸡休起舞，且共论天骄。",
        "dynasty": "宋",
        "collection_info": null
    },
    {
        "title": "过宿赵次张郊居二首  其二",
        "author": "张元干",
        "content": "莫叹交游晚，相期岁月深。\n秋来初识面，老去要知心。\n灯火须更仆，杯盘取自斟。\n平生王霸术，袖手有微吟。",
        "dynasty": "宋",
        "collection_info": null
    },
    {
        "title": "次韵奉和平叔亭林至日之什",
        "author": "张元干",
        "content": "云物果何好，客愁今更新。\n坐来江月白，兴在雪篱春。\n我辈且同酌，公诗殊出尘。\n莫思淮海上，黑帜杂黄巾。",
        "dynasty": "宋",
        "collection_info": null
    },
    {
        "title": "花飞",
        "author": "张元干",
        "content": "雨暗连兵气，花飞点客愁。\n寓居皆野寺，相过只扁舟。\n不作新塘去，还为后泖游。\n盘飧虽杞菊，得饱胜椎牛。",
        "dynasty": "宋",
        "collection_info": null
    },
    {
        "title": "送江子我归严陵",
        "author": "张元干",
        "content": "久客惊秋晚，怀归更送君。\n乱来俱避地，老去惜离羣。\n山阁杯浮菊，江城雁度云。\n行行经钓濑，时事不须闻。",
        "dynasty": "宋",
        "collection_info": null
    },
    {
        "title": "乱后",
        "author": "张元干",
        "content": "乱后今谁在，年来事可伤。\n云深怀故里，春老尚他乡。\n宁復论秦过，终当作楚狂。\n维舟短篱下，聊学捕鱼郎。",
        "dynasty": "宋",
        "collection_info": null
    },
    {
        "title": "返正",
        "author": "张元干",
        "content": "诸将争传檄，羣凶尚阻兵。\n天旋黄屋正，日转赤墀明。\n丧乱多妖孽，经纶贵老成。\n鲸鲵终必戮，草木已知生。",
        "dynasty": "宋",
        "collection_info": null
    },
    {
        "title": "冬夜有怀柯田山人四首  其一",
        "author": "张元干",
        "content": "闻说新居好，山樊卜筑深。\n药囊能济物，龟策少知音。\n四海忧黔首，中原尽绿林。\n直须期雪屋，夜棹去相寻。",
        "dynasty": "宋",
        "collection_info": null
    },
    {
        "title": "冬夜有怀柯田山人四首  其二",
        "author": "张元干",
        "content": "坐阅干戈扰，输公已定居。\n生涯今易足，世态莫嗔渠。\n晷短全疏客，窗晴好对书。\n故山常入梦，何日到吾庐。",
        "dynasty": "宋",
        "collection_info": null
    },
    {
        "title": "冬夜有怀柯田山人四首  其三",
        "author": "张元干",
        "content": "客裏了无况，乱来何止贫。\n淹留频换岁，老大更思亲。\n泥饮思田父，供粮乏故人。\n自怜归未得，不是白头新。",
        "dynasty": "宋",
        "collection_info": null
    },
    {
        "title": "冬夜有怀柯田山人四首  其四",
        "author": "张元干",
        "content": "雅欲赋招隐，何堪弔战场。\n独看星错落，久立夜苍茫。\n羽檄来东越，风烟隔下塘。\n安闲随处有，冠盖莫相望。",
        "dynasty": "宋",
        "collection_info": null
    },
    {
        "title": "登垂虹亭二首  其一",
        "author": "张元干",
        "content": "一别三吴地，重来二十年。\n疮痍兵火后，花石稻粱先。\n山暗松江雨，波吞震泽天。\n扁舟莫浪发，蛟鰐正垂涎。",
        "dynasty": "宋",
        "collection_info": null
    },
    {
        "title": "登垂虹亭二首  其二",
        "author": "张元干",
        "content": "熠熠流萤火，垂垂倒饮虹。\n行云吞皎月，飞电扫长空。\n壮观江边雨，醒人水上风。\n须臾风雨过，万事笑谈中。",
        "dynasty": "宋",
        "collection_info": null
    },
    {
        "title": "送赵公远往建康",
        "author": "张元干",
        "content": "王孙朝谒去，功业叹流年。\n强项今三已，栖迟未九迁。\n笑谈曾击贼，谋畧合临边。\n秋雨长干路，归时且着鞭。",
        "dynasty": "宋",
        "collection_info": null
    },
    {
        "title": "偶成寄友人",
        "author": "张元干",
        "content": "万里天南客，三年日至归。\n羣阴虽久否，吾道岂终微。\n顾我民称逸，如君遁正肥。\n鲸鱼波浪稳，云翼有时飞。",
        "dynasty": "宋",
        "collection_info": null
    },
    {
        "title": "感事四首丙午冬淮上作  其一",
        "author": "张元干",
        "content": "国步何多难，天骄据孟津。\n焦劳唯圣主，游说尽姦臣。\n再造今谁力，重围忌太频。\n风吹迁客泪，为洒属车尘。",
        "dynasty": "宋",
        "collection_info": null
    },
    {
        "title": "感事四首丙午冬淮上作  其二",
        "author": "张元干",
        "content": "血洒三城渡，心寒粘罕兵。\n洛师闻已破，陵邑得无惊。\n愤切吞妖孽，悲凉托圣明。\n本朝仁泽厚，会復见承平。",
        "dynasty": "宋",
        "collection_info": null
    },
    {
        "title": "感事四首丙午冬淮上作  其三",
        "author": "张元干",
        "content": "贼马环京洛，朝廷尚议和。\n伤心闻徇地，痛恨竞投戈。\n始望全三镇，谁谋弃两河。\n羣凶未葅醢，吾合老江波。",
        "dynasty": "宋",
        "collection_info": null
    },
    {
        "title": "感事四首丙午冬淮上作  其四",
        "author": "张元干",
        "content": "肉食贪谋己，几成国与人。\n珠旒轻遗贼，玉册忍称臣。\n四海皆流涕，三军盍奋身。\n不堪宗社辱，一战靖边尘。",
        "dynasty": "宋",
        "collection_info": null
    },
    {
        "title": "丙午春京城围解口号",
        "author": "张元干",
        "content": "戎马来何速，春壕绿自深。\n要知龙虎踞，不受犬羊侵。\n九庙安全日，三军死守心。\n傥为襄汉幸，按堵见于今。",
        "dynasty": "宋",
        "collection_info": null
    },
    {
        "title": "漫兴",
        "author": "张元干",
        "content": "老答书题懒，贫营口腹忙。\n未能忘壮志，讵肯变刚肠。\n晷短催寒急，灯明伴漏长。\n床头褚衾在，不怕满檐霜。",
        "dynasty": "宋",
        "collection_info": null
    },
    {
        "title": "奉送富修仲赴南昌尉",
        "author": "张元干",
        "content": "吏道虽余事，人情要饱谙。\n家风端自守，句法有同参。\n南浦翻云浪，西山滴翠岚。\n折腰与趋走，政恐未能堪。",
        "dynasty": "宋",
        "collection_info": null
    },
    {
        "title": "夜宿宗公丈室求诗甚勤为赋五字",
        "author": "张元干",
        "content": "林表登层阁，秋声隐暮钟。\n鸦归苦竹寺，雨闇乱云峯。\n屡乞留新句，重来访旧踪。\n松门罕车马，似喜老夫逢。",
        "dynasty": "宋",
        "collection_info": null
    },
    {
        "title": "范才元参议求酒于延平使君邀予同赋谨次其韵",
        "author": "张元干",
        "content": "桑落冷篘玉，菊篱霜着天。\n飘零河朔饮，怅望竹林贤。\n乌有防前辙，青州贵下田。\n使君能遣骑，端为唤鱼船。",
        "dynasty": "宋",
        "collection_info": null
    },
    {
        "title": "次韵晁伯南饮董彦达官舍心远堂",
        "author": "张元干",
        "content": "今夕知何夕，真成累十觞。\n炉熏飘月影，蜜炬剪花香。\n政懒还诗债，无从发酒狂。\n故人怜久客，舞袖要须长。",
        "dynasty": "宋",
        "collection_info": null
    },
    {
        "title": "喜钱申伯病起二首  其一",
        "author": "张元干",
        "content": "一室维摩老，长年法喜游。\n苦心翻贝叶，痴坐写蝇头。\n可是文园病，何堪杞国忧。\n我知公健在，骨相合封侯。",
        "dynasty": "宋",
        "collection_info": null
    },
    {
        "title": "喜钱申伯病起二首  其二",
        "author": "张元干",
        "content": "花飞伤宿雨，山润照清晨。\n念子经时卧，嗟予一味贫。\n稍闻疏药饵，遐想整衣巾。\n何日扶藜出，相陪醉晚春。",
        "dynasty": "宋",
        "collection_info": null
    },
    {
        "title": "叔易自三归吴同赴竹庵荔子之集二首  其一",
        "author": "张元干",
        "content": "惜别梅花雨，来归荔子秋。\n江帆成昨梦，云峤忽重游。\n共喜身长健，宁论客久愁。\n殷勤老居士，更为宝峯留。",
        "dynasty": "宋",
        "collection_info": null
    },
    {
        "title": "叔易自三归吴同赴竹庵荔子之集二首  其二",
        "author": "张元干",
        "content": "客去云俱散，山空月正圆。\n不参藤树句，自透竹庵禅。\n骨法凌烟像，家声鼓瑟篇。\n直须陪叔季，急佐中兴年。",
        "dynasty": "宋",
        "collection_info": null
    },
    {
        "title": "寄钱申伯二首  其一",
        "author": "张元干",
        "content": "子去客昭武，今侬怀旧游。\n青山浑在眼，白髮暗添头。\n旅食今安好，归程傥滞留。\n溪边因野步，试觅水明楼。",
        "dynasty": "宋",
        "collection_info": null
    },
    {
        "title": "寄钱申伯二首  其二",
        "author": "张元干",
        "content": "一点照今古，胸中殊了然。\n不妨为漫吏，可但号臞仙。\n丹荔盟犹在，凝香句未传。\n秋风稍凉冷，速办下滩船。",
        "dynasty": "宋",
        "collection_info": null
    },
    {
        "title": "真歇老人退居东庵予过雪峰特访之为留再宿仍赋两诗  其一",
        "author": "张元干",
        "content": "云卧孤峯顶，斋余闭户眠。\n时容龙象众，来说葛藤禅。\n此日输真歇，平生最信缘。\n从渠魔起谤，把火漫烧天。",
        "dynasty": "宋",
        "collection_info": null
    },
    {
        "title": "真歇老人退居东庵予过雪峰特访之为留再宿仍赋两诗  其二",
        "author": "张元干",
        "content": "山月转松影，涧泉鸣夜窗。\n清谈虎溪远，痴坐鹿门庞。\n敌国终亡灭，边城合受降。\n晨钟发秋思，同梦绕三江。",
        "dynasty": "宋",
        "collection_info": null
    },
    {
        "title": "解嘲示真歇老人二首  其一",
        "author": "张元干",
        "content": "不作市朝梦，生憎城郭居。\n前身真衲子，妄念入儒书。\n丘壑无疑老，轩裳久已疏。\n世人多大屋，争笑卖吾庐。",
        "dynasty": "宋",
        "collection_info": null
    },
    {
        "title": "解嘲示真歇老人二首  其二",
        "author": "张元干",
        "content": "毁誉何时了，鸡虫事可知。\n不妨遭点检，好在莫相疑。\n高爵非吾性，奇勋任尔为。\n道人元具眼，批判亦慈悲。",
        "dynasty": "宋",
        "collection_info": null
    },
    {
        "title": "申伯有行色会宿东禅次元韵",
        "author": "张元干",
        "content": "真成风雨夜，精舍对床眠。\n去住非无数，行藏莫问天。\n十年濒瘴海，一棹破春烟。\n君自足归兴，不妨啼杜鹃。",
        "dynasty": "宋",
        "collection_info": null
    },
    {
        "title": "次折枢留题雪峰韵",
        "author": "张元干",
        "content": "轩冕本无意，烟霞如有期。\n故人容野老，胜践见新诗。\n谁办兼忘世，公当急济时。\n春归仍送别，好在出山迟。",
        "dynasty": "宋",
        "collection_info": null
    },
    {
        "title": "次韵范才元中秋不见月",
        "author": "张元干",
        "content": "不见中秋月，长吟五字城。\n浮云有底急，清影可怜生。\n残夜四更句，故人千里情。\n与君同怅望，天上自分明。",
        "dynasty": "宋",
        "collection_info": null
    },
    {
        "title": "次吕居仁见寄韵",
        "author": "张元干",
        "content": "老去犹为客，谁人念退居。\n相望千里路，赖有数行书。\n白晒犹堪寄，乌牛政忆渠。\n何时闻枉驾，竹裏唤行厨。",
        "dynasty": "宋",
        "collection_info": null
    },
    {
        "title": "次韵刘希颜感怀二首  其一",
        "author": "张元干",
        "content": "春光垂老日，北骑欲归时。\n王气如三捷，懽声定四驰。\n山河还旧贯，草木有余悲。\n拟颂中兴业，孤忠只自知。",
        "dynasty": "宋",
        "collection_info": null
    },
    {
        "title": "次韵刘希颜感怀二首  其二",
        "author": "张元干",
        "content": "避谤疏毛颖，推愁赖索郎。\n坐来春漏促，梦去畏途长。\n故国书题冷，新诗齿颊香。\n湖山虽好在，岁月已相忘。",
        "dynasty": "宋",
        "collection_info": null
    },
    {
        "title": "郭从范示及张安国诸公酬唱辄次严韵",
        "author": "张元干",
        "content": "登楼乘暇日，唤客共浇愁。\n春去花犹发，阴浓雨未休。\n和诗真冷澹，得句总风流。\n能遣西邻老，殊无陋巷忧。",
        "dynasty": "宋",
        "collection_info": null
    },
    {
        "title": "上张丞相十首  其一",
        "author": "张元干",
        "content": "闽粤诸侯地，春风尽去思。\n三年歌德政，万户绘生祠。\n位极聊方伯，谋深必帝师。\n待公安社稷，四海被恩私。",
        "dynasty": "宋",
        "collection_info": null
    },
    {
        "title": "上张丞相十首  其二",
        "author": "张元干",
        "content": "广汉家山远，临川道路旁。\n安舆怀故垒，同气听甘棠。\n雪后风烟润，春归草木香。\n丹心驰魏阙，梦想万年觞。",
        "dynasty": "宋",
        "collection_info": null
    },
    {
        "title": "上张丞相十首  其三",
        "author": "张元干",
        "content": "活国勋奇甚，平戎志未衰。\n肯从时论屈，自许世人知。\n豹尾遥临镇，蝉冠暂祝釐。\n天将擒颉利，露布舍公谁。",
        "dynasty": "宋",
        "collection_info": null
    },
    {
        "title": "上张丞相十首  其四",
        "author": "张元干",
        "content": "百六古今有，两宫开闢无。\n兴师诚刷耻，奋袂竞捐躯。\n必挟三灵助，能令万国孚。\n九宫驱六甲，何患五单于。",
        "dynasty": "宋",
        "collection_info": null
    },
    {
        "title": "上张丞相十首  其五",
        "author": "张元干",
        "content": "蠢尔天骄子，中原祸太深。\n野心殊叵测，内地任频侵。\n日昃那常晦，阳生自剥阴。\n德光非不僭，终识杀狐林。",
        "dynasty": "宋",
        "collection_info": null
    },
    {
        "title": "上张丞相十首  其六",
        "author": "张元干",
        "content": "国士多孤愤，君侯特长雄。\n玉墀曾復辟，铁券会论功。\n宇宙尊文物，华夷界土风。\n力扶炎运正，此意合苍穹。",
        "dynasty": "宋",
        "collection_info": null
    },
    {
        "title": "上张丞相十首  其七",
        "author": "张元干",
        "content": "衮绣春秋富，旗常事业新。\n三迁推孟母，一德表商臣。\n任重能知止，功成合保身。\n傥容陪几杖，同访赤松人。",
        "dynasty": "宋",
        "collection_info": null
    },
    {
        "title": "上张丞相十首  其八",
        "author": "张元干",
        "content": "贱子居闾里，明公总帅权。\n姓名谁比数，礼遇每周旋。\n老去无三窟，闲中有二天。\n知音何日报，愿见中兴年。",
        "dynasty": "宋",
        "collection_info": null
    },
    {
        "title": "上张丞相十首  其九",
        "author": "张元干",
        "content": "罪放丙午末，归来辛亥初。\n不谈天下事，犹诵古人书。\n利病明诸掌，危疑儆后车。\n他时果无悔，载籍定欺予。",
        "dynasty": "宋",
        "collection_info": null
    },
    {
        "title": "上张丞相十首  其一○",
        "author": "张元干",
        "content": "簪绂久已弃，行装今甚疲。\n买山如畧办，毕娶更奚为。\n小筑开三径，躬耕趁一犁。\n赖公霖雨手，忍赋语离诗。",
        "dynasty": "宋",
        "collection_info": null
    },
    {
        "title": "送李文中主簿受代归庭闱",
        "author": "张元干",
        "content": "豹隐犹遮雾，鸾栖遂及瓜。\n绿林方在境，綵服径还家。\n世路久来险，人情何用嗟。\n胸中自丘壑，乐处是生涯。",
        "dynasty": "宋",
        "collection_info": null
    },
    {
        "title": "戊辰春二月晦日同栖鸾子送所亲过宝积题壁间",
        "author": "张元干",
        "content": "春江因送客，云峤更登临。\n精舍经行地，征人去住心。\n猿啼清梦断，花落晓窗阴。\n胜践成三宿，俱来此意深。",
        "dynasty": "宋",
        "collection_info": null
    },
    {
        "title": "代上张丞相生朝四首  其一",
        "author": "张元干",
        "content": "上相生坤位，中兴运泰开。\n德威加异域，文武属全才。\n南极星躔焕，东方骑气来。\n下车逢诞日，喜色照樽罍。",
        "dynasty": "宋",
        "collection_info": null
    },
    {
        "title": "代上张丞相生朝四首  其二",
        "author": "张元干",
        "content": "奇勋施社稷，万世许忠嘉。\n宾日扶神器，回天坐正衙。\n貂蝉峨上衮，鼗鼓拥高牙。\n暂屈临闽粤，重闻降白麻。",
        "dynasty": "宋",
        "collection_info": null
    },
    {
        "title": "代上张丞相生朝四首  其三",
        "author": "张元干",
        "content": "坤维标厚载，任重出宗臣。\n眉宇如虹气，仪形似玉人。\n中兴真有相，命世必逢辰。\n霖雨聊均逸，余波润七闽。",
        "dynasty": "宋",
        "collection_info": null
    },
    {
        "title": "代上张丞相生朝四首  其四",
        "author": "张元干",
        "content": "将相兼文武，谦光接下僚。\n舆情争快覩，善颂适生朝。\n勋业当兴宋，谋猷永佐尧。\n千秋迎寿母，忠孝称金貂。",
        "dynasty": "宋",
        "collection_info": null
    },
    {
        "title": "李丞相纲生朝三首  其一",
        "author": "张元干",
        "content": "炎景生贤佐，三朝火王时。\n德威虽敌畏，忠荩只天知。\n安国惊何久，收功会有期。\n他年调鼎地，黄髮属公师。",
        "dynasty": "宋",
        "collection_info": null
    },
    {
        "title": "李丞相纲生朝三首  其二",
        "author": "张元干",
        "content": "戡乱登廊庙，羣公数靖康。\n一身轻去就，百口恃安强。\n天意非难见，人情漫自凉。\n殷勤酌周斗，矍铄更鹰扬。",
        "dynasty": "宋",
        "collection_info": null
    },
    {
        "title": "李丞相纲生朝三首  其三",
        "author": "张元干",
        "content": "希世推英伟，行藏孰是非。\n横流曾砥柱，袖手且深衣。\n槐影摇黄閤，星躔焕紫微。\n山林愚已老，衮绣看公归。",
        "dynasty": "宋",
        "collection_info": null
    },
    {
        "title": "輓少师相国李公  其一",
        "author": "张元干",
        "content": "望表公师位，身兼将相权。\n三朝更出入，一德奉周旋。\n盍为苍生起，曾扶大厦颠。\n何知老宾客，拥篲扫新阡。",
        "dynasty": "宋",
        "collection_info": null
    },
    {
        "title": "輓少师相国李公  其二",
        "author": "张元干",
        "content": "往在东都日，伤心丙午年。\n不从三镇割，安得两宫迁。\n抗议行营上，排姦御榻前。\n英风成昨梦，遗恨落穷边。",
        "dynasty": "宋",
        "collection_info": null
    },
    {
        "title": "輓少师相国李公  其三",
        "author": "张元干",
        "content": "城守麾强弩，诸班果翕然。\n云梯攻正急，雨箭勇争先。\n中夜飞雷炮，平明破火船。\n如公真徇国，绘像冠凌烟。",
        "dynasty": "宋",
        "collection_info": null
    },
    {
        "title": "輓少师相国李公  其四",
        "author": "张元干",
        "content": "壮志深忧国，丹心笃爱君。\n谤书兴众枉，谏疏在奇勋。\n风咽梁溪水，山悲湛岘云。\n空余双舞鹤，鼓吹不堪闻。",
        "dynasty": "宋",
        "collection_info": null
    },
    {
        "title": "輓少师相国李公  其五",
        "author": "张元干",
        "content": "泪尽西州路，碑留岘首名。\n买山缘荔子，为圃养黄精。\n所至登临地，犹疑步履声。\n堂堂真汉相，天忍閟佳城。",
        "dynasty": "宋",
        "collection_info": null
    },
    {
        "title": "輓寺丞许子如",
        "author": "张元干",
        "content": "盛世黄门嗣，轻裘绿髮时。\n伤心来故里，刮膜访良医。\n春雨铭旌暗，东郊薤露悲。\n人生得意早，遗恨在孤嫠。",
        "dynasty": "宋",
        "collection_info": null
    },
    {
        "title": "輓梦锡机宜寺簿  其一",
        "author": "张元干",
        "content": "零落梁溪客，何堪郑子悲。\n闭门专学易，拥鼻爱哦诗。\n臭味方投合，行藏罕遇知。\n他年乡饮酒，扬觯相威仪。",
        "dynasty": "宋",
        "collection_info": null
    },
    {
        "title": "輓梦锡机宜寺簿  其二",
        "author": "张元干",
        "content": "太府坚辞掾，平阳顷着功。\n清贫名教乐，静退昔贤风。\n俛首稠人裏，甘心正论中。\n胡然成鬼录，骨相本三公。",
        "dynasty": "宋",
        "collection_info": null
    },
    {
        "title": "輓梦锡机宜寺簿  其三",
        "author": "张元干",
        "content": "问疾方旬浃，殊惊不起传。\n所钦期异日，何意遽终天。\n图籍嗟空富，生涯众漫怜。\n保家宜有后，一角傥称贤。",
        "dynasty": "宋",
        "collection_info": null
    },
    {
        "title": "輓林天和  其一",
        "author": "张元干",
        "content": "叹息宜春守，抽簪未乱归。\n不应徒告老，要是久知几。\n筑室聊遮雨，耘田止疗饥。\n杜门何悔吝，牖下敛朝衣。",
        "dynasty": "宋",
        "collection_info": null
    },
    {
        "title": "輓林天和  其二",
        "author": "张元干",
        "content": "行配古君子，齿尊乡丈人。\n傥来名位晚，长往诔文新。\n薤露空悲腊，刍灵不见春。\n诸郎无过毁，寿考没元身。",
        "dynasty": "宋",
        "collection_info": null
    },
    {
        "title": "輓李仲辅三首  其一",
        "author": "张元干",
        "content": "画省何心入，轺车随分行。\n急难频太息，交友旧驰声。\n素月堕江影，白鸡悲夜鸣。\n绣衣无復出，部曲把铭旌。",
        "dynasty": "宋",
        "collection_info": null
    },
    {
        "title": "輓李仲辅三首  其二",
        "author": "张元干",
        "content": "貌古期惊世，心夷合享年。\n交游称长者，风味配先贤。\n雁序飘零地，龙门寂寞边。\n不知谁作诔，着意翠珉镌。",
        "dynasty": "宋",
        "collection_info": null
    },
    {
        "title": "輓李仲辅三首  其三",
        "author": "张元干",
        "content": "人生真寄尔，天问竟悠哉。\n三载重凶衅，一门皆异材。\n尚疑书未报，遽有讣先来。\n泪尽余青血，秋风万壑哀。",
        "dynasty": "宋",
        "collection_info": null
    },
    {
        "title": "彭德器北堂太夫人輓诗",
        "author": "张元干",
        "content": "早岁嫠居久，儒家守志贫。\n白头躬祭祀，老眼喜缝纫。\n哭妇无遗恨，怜孙不忍嗔。\n一朝违孝养，力疾叫苍旻。",
        "dynasty": "宋",
        "collection_info": null
    },
    {
        "title": "刘建州母夫人难氏輓章",
        "author": "张元干",
        "content": "慈颜推寿相，懿范在吾乡。\n不待黄堂养，空遗紫诰藏。\n板舆悲骑省，鹤客弔龙骧。\n风卷铭旌去，松冈閟夜长。",
        "dynasty": "宋",
        "collection_info": null
    },
    {
        "title": "李丞相生朝",
        "author": "张元干",
        "content": "柱史生周室，仙源谱系崇。\n储星昭昴宿，降岳表神嵩。\n间气凭家世，宗臣挺祖风。\n梦求终作楫，猎卜果非熊。\n感遇云龙会，恩深雨露丰。\n折衝渊圣日，辉赫靖康功。\n社稷欹倾际，干坤震荡中。\n力扶神器正，坚守帝都雄。\n割地争三镇，回天定两宫。\n壮图期敉难，大节耻和戎。\n去国孤舟远，忧时百雉空。\n建炎欣翊戴，鸿庆袭光融。\n相印机衡重，兵权号令通。\n安危繄礼貌，进退肯雷同。\n巨屏频循抚，真祠示眷蒙。\n欢声逢谷旦，善颂达苍穹。\n弼亮需元老，平章合上公。\n五行推有本，六甲混无穷。\n再造邦基固，中兴大运隆。\n保民跻寿域，千载简宸衷。",
        "dynasty": "宋",
        "collection_info": null
    },
    {
        "title": "张丞相生朝二十韵",
        "author": "张元干",
        "content": "凤历推炎德，宗臣繫重轻。\n神开丹扆梦，人向紫岩生。\n昴宿秋旻迥，坤维玉露清。\n风云符感遇，草木畏威名。\n不有三灵助，宁无四海惊。\n大江元帝渡，细柳亚夫营。\n劲气吞妖孽，深谋厉甲兵。\n天旋黄屋正，日转赤墀明。\n茅土宜班数，山河旧着盟。\n济时登衮职，命世属阿衡。\n社稷扶持了，干坤整顿成。\n勋庸多部曲，陶冶遍公卿。\n牙帐罗旌棨，萱堂合鼓笙。\n诞辰尊寿母，善颂及难兄。\n庆积基墉固，源长福禄并。\n欲知貂珥贵，倍觉綵衣荣。\n象阙锋车召，沙堤相印迎。\n指麾烽燧静，翊戴泰阶平。\n老鹤三千岁，飞鹏九万程。\n百川浮巨斝，快饮吸长鲸。",
        "dynasty": "宋",
        "collection_info": null
    },
    {
        "title": "次韵送友人过山阴郡时夜别于舟中",
        "author": "张元干",
        "content": "草草杯盘灿烛光，故人相对水云乡。\n涛江君去访秦望，丘壑我归为楚狂。\n活国未逢三折臂，忧时空转九回肠。\n绝怜明发成南北，梦寐全无夜太长。",
        "dynasty": "宋",
        "collection_info": null
    },
    {
        "title": "喜王性之见过千金村",
        "author": "张元干",
        "content": "春来书札已西东，喜復相逢乱世中。\n万事变更唯舌在，三年流落转涂穷。\n云收野寺侵廊水，月挂孤帆送客风。\n剩欲留君明日住，夜阑难得一樽同。",
        "dynasty": "宋",
        "collection_info": null
    },
    {
        "title": "次江子我迁居韵",
        "author": "张元干",
        "content": "平生自省宜三黜，老去何心望九迁。\n避地湖山聊復尔，脱身兵火想当然。\n浮家泛宅非无计，坎止流行本信缘。\n犹恐惊涛翻四海，直须化鹤作飞仙。",
        "dynasty": "宋",
        "collection_info": null
    },
    {
        "title": "次赵次张见遗之什韵",
        "author": "张元干",
        "content": "海边游子日思归，新句劳君更置规。\n莫问人间多贝锦，正如天上有参旗。\n寄书只欲凭黄耳，去路谁能畏赤眉。\n定与故巢猿鹤老，此生无愧北山移。",
        "dynasty": "宋",
        "collection_info": null
    },
    {
        "title": "过云间黄用和新圃",
        "author": "张元干",
        "content": "缭池剩欲开花径，傍舍先须作草堂。\n雨后不妨频检校，客来留得共徜徉。\n故园怪我归何晚，避地输君乐未央。\n待得功成方卜筑，岂如强健享风光。",
        "dynasty": "宋",
        "collection_info": null
    },
    {
        "title": "兰溪舟中寄苏粹中",
        "author": "张元干",
        "content": "气吞万里境中事，心老经年江上行。\n三径已荒无蚁梦，一钱不直有鸥盟。\n云收远嶂晚风熟，浪打寒滩春水生。\n鸿雁北飞知我意，为传诗句濮阳城。",
        "dynasty": "宋",
        "collection_info": null
    },
    {
        "title": "别绶老",
        "author": "张元干",
        "content": "无端流落迫残年，三十南山访老禅。\n未契安心了难觅，不如同世且随缘。\n频移竹几负寒日，旋拾松梢炊晚烟。\n珍重孤云出山去，东西南北一青天。",
        "dynasty": "宋",
        "collection_info": null
    },
    {
        "title": "次江子我闻角韵",
        "author": "张元干",
        "content": "夫差故国萦寒水，铁马南来忽振缨。\n城上昏鸦争接翅，舟中逐客谨逃名。\n胡笳怨处风微起，浊酒醒时梦易惊。\n飘泊似闻山寺近，真成夜半听钟声。",
        "dynasty": "宋",
        "collection_info": null
    },
    {
        "title": "次韵奉呈公泽处士",
        "author": "张元干",
        "content": "屏迹苕溪少往还，时危尤觉故人欢。\n相期腊尽屠苏酒，速享春来苜蓿盘。\n雪夜剧谈金贼入，风江绝叹铁衣寒。\n何年天上旄头落，併灭穹庐旧契丹。",
        "dynasty": "宋",
        "collection_info": null
    },
    {
        "title": "次友人寒食书怀韵二首  其一",
        "author": "张元干",
        "content": "往昔昇平客大梁，新烟然烛九衢香。\n车声驰道内家出，春色禁沟宫柳黄。\n陵邑祇今称虏地，衣冠谁復问唐装。\n伤心寒食当时事，梦想流莺下苑墙。",
        "dynasty": "宋",
        "collection_info": null
    },
    {
        "title": "次友人寒食书怀韵二首  其二",
        "author": "张元干",
        "content": "孤生投老急菟裘，万里云山已倦游。\n共喜石交逢异县，更陪綵笔赋春愁。\n无心俯仰犹多事，与世浮沉己拙谋。\n冷雨吹花作寒食，三杯软饱且眠休。",
        "dynasty": "宋",
        "collection_info": null
    },
    {
        "title": "访亲于连江因过筠溪叩门循行叹其荒翳不治有怀普现居士口占此章",
        "author": "张元干",
        "content": "筠庄主人何未归，溪畔长林穿翠微。\n此去功名时欲至，箇中车马蹟全稀。\n茅茨漏久蜗涎篆，篱落欹多蛛网围。\n公肯借庵容我老，为公朝夕扫柴扉。",
        "dynasty": "宋",
        "collection_info": null
    },
    {
        "title": "奉同公直圮老过应夫石友斋",
        "author": "张元干",
        "content": "王郎胸次鬰峥嵘，凿牖开轩不浪名。\n疾世政须论石友，绝交今已见方兄。\n我曹自笑真同病，吾道谁当为主盟。\n但得此心如此老，故人宁復负平生。",
        "dynasty": "宋",
        "collection_info": null
    },
    {
        "title": "宫使枢密富丈和篇高妙所谓压倒元白末句许予尤非所敢承谨用前韵叙谢",
        "author": "张元干",
        "content": "修门一出十经春，相业时来自奋身。\n袖手深谋终活国，挥毫佳句且惊人。\n话言每许闻前辈，宾客何堪接后尘。\n待扫欃枪洗兵马，两翁玄语记天津。",
        "dynasty": "宋",
        "collection_info": null
    },
    {
        "title": "子立昆仲垂和游天宫诗既工且敏义不虚辱再此见意",
        "author": "张元干",
        "content": "华裾绿髮等青春，诗似机云定后身。\n家学乃翁真具眼，祖风当代岂凡人。\n字中仙爪便搔痒，句裏灵犀解辟尘。\n万壑争流君看取，西兴从此是通津。",
        "dynasty": "宋",
        "collection_info": null
    },
    {
        "title": "端常观察被旨入蜀迎母夫人所得赠行诗文成巨轴矣临别亦辱见索匆遽中愧乏好语掇拾诸公余意勉成四韵",
        "author": "张元干",
        "content": "髫龀分携几见春，它时有恃独常颦。\n何期万里漂零后，忽报三巴信息真。\n素髮轻安膺晚福，远怀悲喜望征人。\n王孙盛事今双美，及早归来奉紫宸。",
        "dynasty": "宋",
        "collection_info": null
    },
    {
        "title": "次韵文老使君宗兄见赠近体佳什两篇仆与公别四十余年一旦邂逅情着于辞  其一",
        "author": "张元干",
        "content": "使君元自锦官来，百丈重寻滟滪回。\n化阅行年如伯玉，心成全德过王骀。\n把麾政尔人生贵，持橐终期间世才。\n莫问桃花今老矣，刘郎去后任渠栽。",
        "dynasty": "宋",
        "collection_info": null
    },
    {
        "title": "次韵文老使君宗兄见赠近体佳什两篇仆与公别四十余年一旦邂逅情着于辞  其二",
        "author": "张元干",
        "content": "旧游兰若尽英才，坐上高谈亦壮哉。\n老去语音虽记忆，众中容貌各惊猜。\n津亭夜雨故人少，樽酒灯花乡信来。\n茂苑相逢话京洛，柂楼犹喜待春回。",
        "dynasty": "宋",
        "collection_info": null
    },
    {
        "title": "冬夜书怀呈富枢密",
        "author": "张元干",
        "content": "耳聋无用问新闻，矫首何妨目作昏。\n痴绝已甘投老境，背驰宁受乞怜恩。\n难陪年少从渠薄，赖得春回为我温。\n京洛交游频检校，渡江今有几人存。",
        "dynasty": "宋",
        "collection_info": null
    },
    {
        "title": "次韵赵元功赠李季言之什",
        "author": "张元干",
        "content": "赤县飘零未易逢，那知今夕一樽同。\n好招明月共清影，託与白云行太空。\n戃恍旧游如隔世，蹉跎壮志莫论功。\n两公秉烛还相对，情话从渠半醉中。",
        "dynasty": "宋",
        "collection_info": null
    },
    {
        "title": "次韵元功才友道中见贶因以解嘲",
        "author": "张元干",
        "content": "当时勇决径归休，更有人愚似我不。\n何许置锥宁免累，直须毕娶始无忧。\n频遭白眼伤流俗，谁向青门念故侯。\n客裏题诗相慰藉，羡君椽笔合螭头。",
        "dynasty": "宋",
        "collection_info": null
    },
    {
        "title": "奉送晁伯南归金溪",
        "author": "张元干",
        "content": "君家诸父多人杰，半是平生亲旧间。\n莫话故园空矫首，相从逆旅足开颜。\n文元勋业金瓯字，昭德风流玉笋班。\n此去腾骧吐虹气，何由来伴老夫闲。",
        "dynasty": "宋",
        "collection_info": null
    },
    {
        "title": "奉简才元探梅有作兼怀旧游",
        "author": "张元干",
        "content": "遮莫胡僧问劫灰，且陪东阁赋官梅。\n春梢惯识宫粧样，花信偏随驿使回。\n痛饮我曹身总健，浩歌谁怕老相催。\n疏枝气压羣芳尽，羞杀墙阴锦被堆。",
        "dynasty": "宋",
        "collection_info": null
    },
    {
        "title": "才元思如涌泉愈和愈好晨兴遣骑扣门披衣疾读走笔再酬严韵",
        "author": "张元干",
        "content": "阳和生发验葭灰，但见江梅欠蜡梅。\n风味向人忘冷落，岁寒乘月重徘徊。\n从来对酒遭花恼，何独题诗被雨催。\n公子唾珠无限思，更看铁画写离堆。",
        "dynasty": "宋",
        "collection_info": null
    },
    {
        "title": "奉酬才元席上所赋前韵",
        "author": "张元干",
        "content": "夜饮华堂烛屡灰，暗香浮处数枝梅。\n坐中一笑对三粲，客裏此欢能几回。\n醉后不知歌扇去，归时还是晓钟催。\n露浓月白溪桥路，但记羣山翠作堆。",
        "dynasty": "宋",
        "collection_info": null
    },
    {
        "title": "冬夜痴坐似闻才元作集有日矣因和前韵奉呈",
        "author": "张元干",
        "content": "拥炉书帙易尘灰，览古临窗独对梅。\n未寤径须呼子慎，常奴何得比方回。\n虚名到底将安用，能事从来不受催。\n似许相过陪客醉，胸中那復有愁堆。",
        "dynasty": "宋",
        "collection_info": null
    },
    {
        "title": "游东山二咏次李丞相韵 鳣溪",
        "author": "张元干",
        "content": "寒木高萝几曲溪，断碑零落卧荒祠。\n澄潭想像云头涌，悬瀑依稀雨脚垂。\n地轴漫烦龙虎战，天符那得鬼神私。\n茫茫造物殊难晓，要是为霖自有时。",
        "dynasty": "宋",
        "collection_info": null
    },
    {
        "title": "游东山二咏次李丞相韵 榴花谷",
        "author": "张元干",
        "content": "公如谢傅暂闲身，我亦归来效季真。\n山屐数陪销暇日，诗篇常许和阳春。\n虚怀寄傲三休外，洗眼旁观万态新。\n谷口榴花解迎客，骑鲸端为谪仙人。",
        "dynasty": "宋",
        "collection_info": null
    },
    {
        "title": "留寄黄檗山妙湛禅师",
        "author": "张元干",
        "content": "晨发芗城越数峯，我来师出失从容。\n白云遮日蔽秋寺，青嶂闻猿惊暮钟。\n世乱可无闲地隐，山深偏觉老僧慵。\n他年芋火谈空夜，雪屋松窗约过冬。",
        "dynasty": "宋",
        "collection_info": null
    },
    {
        "title": "用折枢韵呈李丞相二首  其一",
        "author": "张元干",
        "content": "参陪仍许瘦筇支，长者登临敢后期。\n钟断白云飞雨过，月生青嶂夜凉时。\n心知胜地都忘睡，喜听连床共和诗。\n莲社风流增荔子，余生长健更何为。",
        "dynasty": "宋",
        "collection_info": null
    },
    {
        "title": "用折枢韵呈李丞相二首  其二",
        "author": "张元干",
        "content": "莫问蒲萄出月支，不缘瓜枣访安期。\n轻红满地人慵扫，空翠霑衣雨足时。\n松荫晴泉听落涧，蝉嘶晚吹助裁诗。\n公乎此去归廊庙，无用山中怨鹤为。",
        "dynasty": "宋",
        "collection_info": null
    },
    {
        "title": "再和李丞相游山",
        "author": "张元干",
        "content": "海山幻出化人宫，楼观新崇万指容。\n云雾入檐银色界，藤萝昏雨妙高峯。\n放怀久已参黄檗，雅志无疑伴赤松。\n欲去更闻狮子吼，忘归桥下兴犹浓。",
        "dynasty": "宋",
        "collection_info": null
    },
    {
        "title": "次钱申伯游东山韵二首  其一",
        "author": "张元干",
        "content": "东麓坡陀尽梵宫，我来泉上照衰容。\n解衣又作茶瓜客，倚槛同看烟雨峯。\n何用苦吟凌鲍谢，要须高节配乔松。\n海冰永閟锥沙画，绝叹故人遗墨浓。",
        "dynasty": "宋",
        "collection_info": null
    },
    {
        "title": "次钱申伯游东山韵二首  其二",
        "author": "张元干",
        "content": "扫榻开轩走寺宫，吾曹终日得从容。\n夕阳初落鳣溪路，云气半遮狮子峯。\n试问丹砂回白髮，何如瀑布煮枯松。\n暮年纵有壮心在，归意已胜山色浓。",
        "dynasty": "宋",
        "collection_info": null
    },
    {
        "title": "次韵钱申伯游东山既归述怀之章",
        "author": "张元干",
        "content": "山人不省大明宫，怀昔幽寻自改容。\n庐阜东西二林寺，钱塘南北两高峯。\n百年有尽云归壑，万事无边月挂松。\n满院苍苔重到日，秋光欲滴向人浓。",
        "dynasty": "宋",
        "collection_info": null
    },
    {
        "title": "哭邹德久二首用前韵  其一",
        "author": "张元干",
        "content": "出守真成梦蚁宫，天台云色亦愁容。\n时来盍锡万钉带，仙去俄归羣玉峯。\n川上可惊如逝水，岁寒徒有后凋松。\n烦将老眼银河泪，共洒西风絮酒浓。",
        "dynasty": "宋",
        "collection_info": null
    },
    {
        "title": "哭邹德久二首用前韵  其二",
        "author": "张元干",
        "content": "穷达那知十二宫，由来与世不相容。\n乃翁极谏牵龙衮，百谪同愁割剑峯。\n前辈品题推玉树，平生忧患挺苍松。\n伤心身后夸君赐，泉路恩光底事浓。",
        "dynasty": "宋",
        "collection_info": null
    },
    {
        "title": "再用前韵哭德久",
        "author": "张元干",
        "content": "女无美恶妬深宫，盛德如公果不容。\n何遽盖棺临禹穴，未应藏骨在秦峯。\n论文平日樽中酒，挂剑它年冢上松。\n点检交亲祇解少，存亡悲感老情浓。",
        "dynasty": "宋",
        "collection_info": null
    },
    {
        "title": "再用前韵重哭德久贤使君",
        "author": "张元干",
        "content": "风撼棠梨对殡宫，中郎谈笑孰形容。\n不居上界神仙府，当在补陀孤绝峯。\n至论每符磁石铁，长生空问茯苓松。\n九原可作还知否，底处返魂香最浓。",
        "dynasty": "宋",
        "collection_info": null
    },
    {
        "title": "与富枢密",
        "author": "张元干",
        "content": "和气从容一笑春，如公今是暂闲身。\n伊蒲馔设无多客，薝卜花繁正恼人。\n已遣炉熏通鼻观，更分茗碗瀹心尘。\n僧房长夏宜幽僻，杖屦频来愿问津。",
        "dynasty": "宋",
        "collection_info": null
    },
    {
        "title": "止戈堂  其一",
        "author": "张元干",
        "content": "谯门直北望燕山，乙巳年来例破残。\n可但中原仍祸结，谁令东粤独偷安。\n西师有请君侯力，南顾无忧圣虑宽。\n恶少至今犹胆落，云台须入画图看。",
        "dynasty": "宋",
        "collection_info": null
    },
    {
        "title": "止戈堂  其二",
        "author": "张元干",
        "content": "八州贤牧喜休兵，千骑重来竹马迎。\n万瓦连甍存比屋，十年回首赖长城。\n举觞谈笑精明甚，缓带登临步武轻。\n多是门墙旧宾客，愿公黄髮佐昇平。",
        "dynasty": "宋",
        "collection_info": null
    },
    {
        "title": "次友人书怀  其一",
        "author": "张元干",
        "content": "此生无意入修门，粗饱鸡豚短褐温。\n卜筑几椽临水屋，经营数亩傍山园。\n酒杯剩喜故人饮，书帙能遮老眼昏。\n身世颇同猿择木，功名谁问鹤乘轩。",
        "dynasty": "宋",
        "collection_info": null
    },
    {
        "title": "次友人书怀  其二",
        "author": "张元干",
        "content": "肠断春风杨柳花，中原何日再京华。\n将军未报歌三箭，乐府徒传舞两娃。\n会见敌营如竹破，不应淮甸又兵加。\n频年寒食常为客，强索芳樽乐有涯。",
        "dynasty": "宋",
        "collection_info": null
    },
    {
        "title": "次友人书怀  其三",
        "author": "张元干",
        "content": "布谷催春惜雨干，白鸥江上未盟寒。\n且倾客子酴醾酒，共享先生苜蓿盘。\n我已悬车羞碌碌，公当鸣佩称珊珊。\n休文才思虽多病，可是空吟红药阑。",
        "dynasty": "宋",
        "collection_info": null
    },
    {
        "title": "和杨聪父闻雨书怀",
        "author": "张元干",
        "content": "坎壈如公莫怨天，谪居端是坐无毡。\n时来要自有归路，客散不妨频醉眠。\n云气久能浮蜃屋，雨声殊未透龟田。\n回思风雪围炉夜，何处联裘拥木绵。",
        "dynasty": "宋",
        "collection_info": null
    },
    {
        "title": "筠溪居士跳出随顺境界把住放行自在神通纵横妙用已是摸索不着妙现老子犹眨句中眼可谓善知识用心谨次严韵上呈",
        "author": "张元干",
        "content": "珍重筠溪旧主人，我知明水是前身。\n如何一念初无过，便有多生未了因。\n止酒裙襦成厌杂，逃禅槌拂要比邻。\n云居嫡子重拈出，流布诸方此话新。",
        "dynasty": "宋",
        "collection_info": null
    },
    {
        "title": "次韵聪父见遗二首  其一",
        "author": "张元干",
        "content": "十年迁客北归时，旁海相逢叹渺瀰。\n枝上烟光忙蛱蝶，尊中风味夺酴醾。\n老来诗思真枯井，别后心情似乱丝。\n喜故将军殊矍铄，家山小筑未为迟。",
        "dynasty": "宋",
        "collection_info": null
    },
    {
        "title": "次韵聪父见遗二首  其二",
        "author": "张元干",
        "content": "鸡屿洋边桃李秾，岸沙遮海暮云重。\n乘槎我自犯牛斗，掘狱谁何藏剑锋。\n世路肯遵前覆辙，交游谁识后凋松。\n此生但得长相见，一笑能轻禄万钟。",
        "dynasty": "宋",
        "collection_info": null
    },
    {
        "title": "次聪父见遗韵",
        "author": "张元干",
        "content": "拙速还知胜巧迟，男儿功业要逢时。\n不妨唾面辱高马，似有泥坑规病鸱。\n老去尚堪苏子印，兴来须到习家池。\n此心毕娶无余事，且向春江理钓丝。",
        "dynasty": "宋",
        "collection_info": null
    },
    {
        "title": "李丞相纲生朝三首  其一",
        "author": "张元干",
        "content": "梁溪万折必流东，间气英姿叶梦熊。\n出入三朝推大老，险夷一节合苍穹。\n守关虎豹徒窥闯，得雨蛟龙定长雄。\n衮绣未归聊袖手，不妨闲作黑头公。",
        "dynasty": "宋",
        "collection_info": null
    },
    {
        "title": "李丞相纲生朝三首  其二",
        "author": "张元干",
        "content": "将坛丙午赞亲征，相印元年佐圣明。\n贼子乱臣俱破胆，皇天后土实同盟。\n扶持更系民休戚，进退元知势重轻。\n舍我其谁公健在，乞身赢得见昇平。",
        "dynasty": "宋",
        "collection_info": null
    },
    {
        "title": "李丞相纲生朝三首  其三",
        "author": "张元干",
        "content": "济世功名肯力为，风云遇合贵逢时。\n欲知辟谷师黄石，便是扁舟号子皮。\n后进忌能踰日月，敌人用间果蓍龟。\n福城东际笙歌地，且祝千龄醉荔支。",
        "dynasty": "宋",
        "collection_info": null
    },
    {
        "title": "代上折枢彦质生朝二首  其一",
        "author": "张元干",
        "content": "天扶王室挺生申，瑞启中兴社稷臣。\n樽俎折衝常自任，庙堂康济更何人。\n秋风玉帐军容肃，冷月铃斋夜宴新。\n愿扫妖氛开寿域，衮衣端为转洪钧。",
        "dynasty": "宋",
        "collection_info": null
    },
    {
        "title": "代上折枢彦质生朝二首  其二",
        "author": "张元干",
        "content": "秋水为神吉梦随，上公冠佩俨朝仪。\n风云感遇千龄会，日月依光四海知。\n笔阵词锋明藻色，龙韬豹略繫安危。\n顽金从此归炉锤，岁岁门阑献寿诗。",
        "dynasty": "宋",
        "collection_info": null
    },
    {
        "title": "福帅生朝二首  其一",
        "author": "张元干",
        "content": "玉帐生朝香雾飞，秋风欲到碧梧枝。\n回思十载折衝地，还镇八州安静时。\n淇澳会须歌绿竹，渭滨犹待猎非罴。\n止戈堂上多珠履，争献庞眉春酒诗。",
        "dynasty": "宋",
        "collection_info": null
    },
    {
        "title": "福帅生朝二首  其二",
        "author": "张元干",
        "content": "金貂赫奕照来仍，雅意诸郎以寿称。\n矍铄仪形千岁鹤，扶摇风力九霄鹏。\n黄云䆉䅉人皆醉，丹荔芳敷俎正登。\n请看君侯高阁宴，层梯无用一枝藤。",
        "dynasty": "宋",
        "collection_info": null
    },
    {
        "title": "叶少藴生朝三首  其一",
        "author": "张元干",
        "content": "绛节霓旌下九天，括苍初识地行仙。\n桃华海上三千岁，凤历人间五百年。\n可但彤弓寻节制，要知黔首望陶甄。\n香凝燕寝森兰玉，会见貂冠总附蝉。",
        "dynasty": "宋",
        "collection_info": null
    },
    {
        "title": "叶少藴生朝三首  其二",
        "author": "张元干",
        "content": "绿髮翱翔翰苑春，昇平三辅已朱轮。\n诗成山谷句中眼，名应石林天上人。\n耆旧政须廊庙具，蕃宣聊寄股肱臣。\n生朝剩欲为公寿，醉裏苹花度曲新。",
        "dynasty": "宋",
        "collection_info": null
    },
    {
        "title": "叶少藴生朝三首  其三",
        "author": "张元干",
        "content": "元戎玉帐凛霜威，谈笑何妨羽扇挥。\n平日丹心驰象阙，长年綵服奉慈闱。\n谁无五马人生贵，独有三奇命世稀。\n志在麟经成事业，颇闻天子诏公归。",
        "dynasty": "宋",
        "collection_info": null
    },
    {
        "title": "题企疏堂",
        "author": "张元干",
        "content": "出处当师汉大夫，立朝常拟赋归欤。\n赐金端为供行乐，燕客犹疑是送车。\n欲识吴门重解组，要符潭府向移书。\n闻知剩有闲风月，宅相须留待小疏。",
        "dynasty": "宋",
        "collection_info": null
    },
    {
        "title": "左举善人物高妙才具敏特要当为世用而乃携孥抚孤以不二价从事丹壶中其胸次讵可窥耶一日出示诸公篇轴邀老夫同赋义不可辞",
        "author": "张元干",
        "content": "小隐丹壶时凭栏，它年兴在跨黄班。\n不妨游戏橘中乐，政尔经营湖上山。\n谁识胸怀容万顷，聊将身世寓三间。\n故人有子犹流落，我辈逢渠转厚颜。",
        "dynasty": "宋",
        "collection_info": null
    },
    {
        "title": "病中示彭德器",
        "author": "张元干",
        "content": "老病无堪正坐贫，交游相见赖情亲。\n从渠造物小儿戏，不碍维摩老子神。\n三顾九迁成底事，一区二顷合由人。\n君侯论议高千古，略假毫端问大钧。",
        "dynasty": "宋",
        "collection_info": null
    },
    {
        "title": "挽李丈然明",
        "author": "张元干",
        "content": "眼看流辈上青云，拂袖归来昼掩门。\n心计岂容生事拙，时名长与故山存。\n不妨开径栽花卉，政復藏书遗子孙。\n八十光阴无可恨，聊歌楚些为招魂。",
        "dynasty": "宋",
        "collection_info": null
    },
    {
        "title": "再次前韵即事",
        "author": "张元干",
        "content": "太一游行遍九宫，世间无地可宽容。\n坤维莫傍剑门阁，衡岳何依天柱峯。\n睨柱傥能回赵璧，思鲈安用过吴松。\n羣羊竞语遽如计，欲息兵戈气甚浓。",
        "dynasty": "宋",
        "collection_info": null
    },
    {
        "title": "再用韵奉留聪父",
        "author": "张元干",
        "content": "长饥方朔笑侏儒，岁晚还惊大小余。\n客裏论文聊把酒，闲来会面胜通书。\n薄寒欺醉悲清夜，孤月流光怅碧虚。\n何苦相逢又相别，不如供米寓僧居。",
        "dynasty": "宋",
        "collection_info": null
    },
    {
        "title": "辛酉别杨聪父",
        "author": "张元干",
        "content": "春风着意送将归，为赋清江落日低。\n惜别更留烹玉鲙，寓居长记对青猊。\n家山彼此归心速，歧路东西客梦迷。\n重把一樽成怅望，莺啼绿暗草凄凄。",
        "dynasty": "宋",
        "collection_info": null
    },
    {
        "title": "次韵陈德用明府赠别之什",
        "author": "张元干",
        "content": "人欺季子弊貂裘，谁信班生万里侯。\n小隐故山今去好，中原遗恨几时休。\n春争残腊寒梅早，雨涩晴冬宿麦忧。\n老眼相看炯无语，浊醪何日更浇愁。",
        "dynasty": "宋",
        "collection_info": null
    },
    {
        "title": "希道使君弭节合沙馆奉太夫人游鼓山乃蒙封示所和梦锡赠行佳句辄次严韵少叙别怀",
        "author": "张元干",
        "content": "淮海元龙公辈流，何劳老手镇方州。\n雍容行色自登览，邂逅故人仍倡酬。\n眼界早惊云子熟，官期能为荔枝留。\n临分莫话中原事，想见家山只梦游。",
        "dynasty": "宋",
        "collection_info": null
    },
    {
        "title": "希道使君入山再有佳句见及復次元韵因简老禅",
        "author": "张元干",
        "content": "古涧寒泉可枕流，从渠庚伏在炎州。\n杖藜端欲事幽讨，杯酒未容相劝酬。\n坐上纵无居士客，山间聊为老禅留。\n临沧亭外忘归路，他日逢君望旧游。",
        "dynasty": "宋",
        "collection_info": null
    },
    {
        "title": "龙眠墨梅",
        "author": "张元干",
        "content": "江南一枝春，岁久暗香灭。\n怪得深夜寒，荒村映残雪。",
        "dynasty": "宋",
        "collection_info": null
    },
    {
        "title": "岁寒三友图",
        "author": "张元干",
        "content": "苍官森古鬣，此君挺刚节。\n中有调鼎姿，独立傲霜雪。",
        "dynasty": "宋",
        "collection_info": null
    },
    {
        "title": "墨菊",
        "author": "张元干",
        "content": "老眼惊花暗，斜枝落纸愁。\n晚来闻冷雨，幻出一篱秋。",
        "dynasty": "宋",
        "collection_info": null
    },
    {
        "title": "次韵王性之题篠丛枯木",
        "author": "张元干",
        "content": "荦确有岱华势，轮囷无斤斧痕。\n我来翻君古锦，老眼洗尽眵昏。",
        "dynasty": "宋",
        "collection_info": null
    },
    {
        "title": "上平江陈侍郎十绝  其一",
        "author": "张元干",
        "content": "了堂先生古遗直，贬剥私史专尊尧。\n二蔡怀姦首排击，始终大节不同朝。",
        "dynasty": "宋",
        "collection_info": null
    },
    {
        "title": "上平江陈侍郎十绝  其二",
        "author": "张元干",
        "content": "灼见祸机宁有死，剖心立敌肯忘言。\n向来逆料无遗恨，彻底孤忠抱至寃。",
        "dynasty": "宋",
        "collection_info": null
    },
    {
        "title": "上平江陈侍郎十绝  其三",
        "author": "张元干",
        "content": "前贤一节皆名世，此道终身公独行。\n每见遗编须掩泣，晚生期不负先生。",
        "dynasty": "宋",
        "collection_info": null
    },
    {
        "title": "上平江陈侍郎十绝  其四",
        "author": "张元干",
        "content": "南荒百谪愈不屈，便道忽闻天遣来。\n峨帽焚香姑拱立，果无片楮可成灾。",
        "dynasty": "宋",
        "collection_info": null
    },
    {
        "title": "上平江陈侍郎十绝  其五",
        "author": "张元干",
        "content": "酒酣怒髮上衝冠，四十年前庐阜南。\n杖履周旋痛开警，为言小子颇尝参。",
        "dynasty": "宋",
        "collection_info": null
    },
    {
        "title": "上平江陈侍郎十绝  其六",
        "author": "张元干",
        "content": "英灵精爽平生话，尚记先生苜蓿槃。\n仙去星辰终不灭，至今梦想骨毛寒。",
        "dynasty": "宋",
        "collection_info": null
    },
    {
        "title": "上平江陈侍郎十绝  其七",
        "author": "张元干",
        "content": "功名啐啄与时同，譬似青天白日中。\n不觉片云随雨雹，适从何处运神通。",
        "dynasty": "宋",
        "collection_info": null
    },
    {
        "title": "上平江陈侍郎十绝  其八",
        "author": "张元干",
        "content": "常佩了堂一则语，睢阳举似刘潞州。\n大期不復见丙午，二老信然成古丘。",
        "dynasty": "宋",
        "collection_info": null
    },
    {
        "title": "上平江陈侍郎十绝  其九",
        "author": "张元干",
        "content": "先生许可能尊祖，词采今存干蛊身。\n碑版灿然垂世誉，要知忠肃有门人。",
        "dynasty": "宋",
        "collection_info": null
    },
    {
        "title": "上平江陈侍郎十绝  其一○",
        "author": "张元干",
        "content": "伤心顷拜公床下，一气飘零余几人。\n七十衰翁谁信及，话言端欲广书绅。",
        "dynasty": "宋",
        "collection_info": null
    },
    {
        "title": "甲戌正月十四日书所见来日惊蛰节",
        "author": "张元干",
        "content": "老去何堪节物催，放灯中夜忽奔雷。\n一声大震龙蛇起，蚯蚓虾蟆也出来。",
        "dynasty": "宋",
        "collection_info": null
    },
    {
        "title": "走笔次廷藻韵二绝  其一",
        "author": "张元干",
        "content": "风雨声中过半春，泥深郊水阻游人。\n老夫不出浑闲事，但觉年来白髮新。",
        "dynasty": "宋",
        "collection_info": null
    },
    {
        "title": "走笔次廷藻韵二绝  其二",
        "author": "张元干",
        "content": "小苏一物绝风流，竹杖芒鞋爱讨幽。\n招隐归来吐佳句，何时一笑共重游。",
        "dynasty": "宋",
        "collection_info": null
    },
    {
        "title": "高尚居士  其一",
        "author": "张元干",
        "content": "卜室高垣桑柘边，空中来往尽飞仙。\n似闻一举三千里，更待成功上九天。",
        "dynasty": "宋",
        "collection_info": null
    },
    {
        "title": "高尚居士  其二",
        "author": "张元干",
        "content": "往在澶渊过我家，自怜凡骨走天涯。\n丹青始识先生面，点化何时一粒砂。",
        "dynasty": "宋",
        "collection_info": null
    },
    {
        "title": "祖颖漕使希道使君以绝句相酬答聊成二章解嘲併发一笑  其一",
        "author": "张元干",
        "content": "从渠冷蕊篱边少，未放浮蛆瓮面空。\n高烛几时催夜饮，隔帘度曲也英雄。",
        "dynasty": "宋",
        "collection_info": null
    },
    {
        "title": "祖颖漕使希道使君以绝句相酬答聊成二章解嘲併发一笑  其二",
        "author": "张元干",
        "content": "熏炉玉暖云生岫，晓鑑鸾窥翠扫空。\n未许尊前听金缕，两公新句漫争雄。",
        "dynasty": "宋",
        "collection_info": null
    },
    {
        "title": "次韵奉送李季言四首  其一",
        "author": "张元干",
        "content": "向来敌帅窥吴越，稳泛楼船舍骑兵。\n开闢所无颠倒事，可能今日独横行。",
        "dynasty": "宋",
        "collection_info": null
    },
    {
        "title": "次韵奉送李季言四首  其二",
        "author": "张元干",
        "content": "藩镇各传新号令，山河那復旧提封。\n归时剩语骑鲸老，坚卧无如涧底松。",
        "dynasty": "宋",
        "collection_info": null
    },
    {
        "title": "次韵奉送李季言四首  其三",
        "author": "张元干",
        "content": "几年脱迹冠冕窟，一味偷生兵火中。\n不见君家好兄弟，何人怜我最奇穷。",
        "dynasty": "宋",
        "collection_info": null
    },
    {
        "title": "次韵奉送李季言四首  其四",
        "author": "张元干",
        "content": "我辈避谗过避贼，此行能饱即须归。\n山川久有真消息，世上从渠闲是非。",
        "dynasty": "宋",
        "collection_info": null
    },
    {
        "title": "范才元道中杂兴  其一",
        "author": "张元干",
        "content": "遐想吴门人姓梅，高踪千古共徘徊。\n橘中傥有商山乐，不必胡僧问劫灰。",
        "dynasty": "宋",
        "collection_info": null
    },
    {
        "title": "范才元道中杂兴  其二",
        "author": "张元干",
        "content": "山晚江寒春雨疏，比来消息定何如。\n竹舆行倦异乡县，赖得金楼引睡书。",
        "dynasty": "宋",
        "collection_info": null
    },
    {
        "title": "范才元道中杂兴  其三",
        "author": "张元干",
        "content": "底处烟林飞伯劳，春生诗思剩摇毫。\n归来准拟扶头醉，日射花梢三丈高。",
        "dynasty": "宋",
        "collection_info": null
    },
    {
        "title": "范才元道中杂兴  其四",
        "author": "张元干",
        "content": "君家鼻祖大范老，气压贺兰威凤鸣。\n文采风流今未泯，耳孙胸次似冰清。",
        "dynasty": "宋",
        "collection_info": null
    },
    {
        "title": "范才元道中杂兴  其五",
        "author": "张元干",
        "content": "名姓未能随老变，政须卜宅近前峯。\n看君决策上封事，揽取奇勋铭鼎钟。",
        "dynasty": "宋",
        "collection_info": null
    },
    {
        "title": "圆通秀禅师送逊公首座赴明水请",
        "author": "张元干",
        "content": "卷衲和云离五老，派分三峡济临川。\n兴波作浪从风鼓，莫学世流空度缘。",
        "dynasty": "宋",
        "collection_info": null
    },
    {
        "title": "伽陀二首送了可首座归四明  其一",
        "author": "张元干",
        "content": "浄因曾识楷山东，担板因缘古佛风。\n后代儿孙仰孤硬，能超五位见芙蓉。",
        "dynasty": "宋",
        "collection_info": null
    },
    {
        "title": "伽陀二首送了可首座归四明  其二",
        "author": "张元干",
        "content": "问讯天童今老子，偶同庚甲事如何。\n他时要向山中去，容我一庵遮薜萝。",
        "dynasty": "宋",
        "collection_info": null
    },
    {
        "title": "病起枕上口占三绝句奉呈公实峤之贤伯仲一笑  其一",
        "author": "张元干",
        "content": "天上宝囊无尽藏，向来密赐被先王。\n自怜门下老宾客，燕寝饱曾闻妙香。",
        "dynasty": "宋",
        "collection_info": null
    },
    {
        "title": "病起枕上口占三绝句奉呈公实峤之贤伯仲一笑  其二",
        "author": "张元干",
        "content": "素馨茉莉及玫瑰，清馥浑同雪裏梅。\n六入不分初病起，眼前欠此共徘徊。",
        "dynasty": "宋",
        "collection_info": null
    },
    {
        "title": "病起枕上口占三绝句奉呈公实峤之贤伯仲一笑  其三",
        "author": "张元干",
        "content": "海外绿洋来万里，齐驱黎母鹧鸪斑。\n肯分种种箧中富，不用公家金博山。",
        "dynasty": "宋",
        "collection_info": null
    },
    {
        "title": "题忠上人墨梅",
        "author": "张元干",
        "content": "寒梢的皪点昏鸦，雪后风前皎月华。\n结习未除羞老眼，更看淡墨幻空花。",
        "dynasty": "宋",
        "collection_info": null
    },
    {
        "title": "岷山万松图",
        "author": "张元干",
        "content": "迭嶂连娟入翠微，乔松蔽日有孙枝。\n江流不尽松声远，云栈行人力困时。",
        "dynasty": "宋",
        "collection_info": null
    },
    {
        "title": "江梅",
        "author": "张元干",
        "content": "密雪飞花万木僵，南枝的皪待朝阳。\n还知百果输先手，政为孤根压众芳。",
        "dynasty": "宋",
        "collection_info": null
    },
    {
        "title": "菊",
        "author": "张元干",
        "content": "秋风着意菊丛黄，不怕东篱五夜霜。\n曾记南阳饮潭水，要令道骨合仙方。",
        "dynasty": "宋",
        "collection_info": null
    },
    {
        "title": "桂井",
        "author": "张元干",
        "content": "移根一户蟾光溢，分派银河地脉灵。\n定与苏仙双橘井，他年续入郦元经。",
        "dynasty": "宋",
        "collection_info": null
    },
    {
        "title": "艅艎斋",
        "author": "张元干",
        "content": "人间日日有风波，不繫虚舟奈若何。\n袖取平生济川手，行藏终与祖同科。",
        "dynasty": "宋",
        "collection_info": null
    },
    {
        "title": "麦秋亭",
        "author": "张元干",
        "content": "东坡喜雨事如此，吾舅名亭思不羣。\n不问两歧何许秀，且看十顷卷黄云。",
        "dynasty": "宋",
        "collection_info": null
    },
    {
        "title": "题独爱轩",
        "author": "张元干",
        "content": "此君风味极不浅，户外俗人来未曾。\n老石寒藤同一笑，我知公是在家僧。",
        "dynasty": "宋",
        "collection_info": null
    },
    {
        "title": "寄题悠然阁三绝句  其一",
        "author": "张元干",
        "content": "林端结阁小跻攀，四面岚光绕曲栏。\n佛法本来南北异，箇中北望见南山。",
        "dynasty": "宋",
        "collection_info": null
    },
    {
        "title": "寄题悠然阁三绝句  其二",
        "author": "张元干",
        "content": "登临巧处属僧家，随分生涯度岁华。\n莫待藤萝满山月，时来倚杖数昏鸦。",
        "dynasty": "宋",
        "collection_info": null
    },
    {
        "title": "寄题悠然阁三绝句  其三",
        "author": "张元干",
        "content": "谁标此阁作悠然，万事无非信手拈。\n参得东篱把菊意，不妨老远引陶潜。",
        "dynasty": "宋",
        "collection_info": null
    },
    {
        "title": "跋赵唐卿所藏访戴图  其一",
        "author": "张元干",
        "content": "万壑千岩一剡溪，漫天云冻雪风飞。\n人踪鸟迹俱沉绝，独有扁舟兴尽归。",
        "dynasty": "宋",
        "collection_info": null
    },
    {
        "title": "跋赵唐卿所藏访戴图  其二",
        "author": "张元干",
        "content": "王孙胸次足丘壑，幻出山阴访戴图。\n草屋柴扉闭风雨，客来空去得知无。",
        "dynasty": "宋",
        "collection_info": null
    },
    {
        "title": "跋东坡木石",
        "author": "张元干",
        "content": "玉局老仙天下人，平生爱与石传神。\n长江绝岛风涛裏，千古常令墨色新。",
        "dynasty": "宋",
        "collection_info": null
    },
    {
        "title": "题六代祖师画像",
        "author": "张元干",
        "content": "一苇浮江双履归，花开震旦共传衣。\n本来心印无文字，画到卢能足是非。",
        "dynasty": "宋",
        "collection_info": null
    },
    {
        "title": "吕公像  其一",
        "author": "张元干",
        "content": "巾裹唐装本布衣，平生唯识一钟离。\n此中养得婴儿就，世上行尸有许悲。",
        "dynasty": "宋",
        "collection_info": null
    },
    {
        "title": "吕公像  其二",
        "author": "张元干",
        "content": "秋空一剑岳阳楼，醉裏干坤日夜浮。\n五百年间兴废事，不知谁是赤松游。",
        "dynasty": "宋",
        "collection_info": null
    },
    {
        "title": "潇湘图",
        "author": "张元干",
        "content": "落日孤烟过洞庭，黄陵祠畔白苹汀。\n欲知万里苍梧眼，泪尽君山一点青。",
        "dynasty": "宋",
        "collection_info": null
    },
    {
        "title": "跋米元晖瀑布横轴",
        "author": "张元干",
        "content": "老懒天教脱世纷，山川到眼失尘昏。\n绝怜千仞鸣飞瀑，一洒风中八表云。",
        "dynasty": "宋",
        "collection_info": null
    },
    {
        "title": "跋苏养直绝句后",
        "author": "张元干",
        "content": "后湖醉卧已仙去，但有言句留人间。\n文采风流照千古，罗浮谁復遗金丹。",
        "dynasty": "宋",
        "collection_info": null
    },
    {
        "title": "跋江天暮雨图",
        "author": "张元干",
        "content": "千山忽暗雨来时，天末浓云送落晖。\n老眼平生饱风浪，犹怜别浦钓船归。",
        "dynasty": "宋",
        "collection_info": null
    },
    {
        "title": "跋江贯道绝笔古松",
        "author": "张元干",
        "content": "石根盘屈老苍官，绝笔殷勤记岁寒。\n万里风云欲飞化，君家留得壁间看。",
        "dynasty": "宋",
        "collection_info": null
    },
    {
        "title": "雍熙堂",
        "author": "张元干",
        "content": "鼎彝勋业推元老，文采风流及后昆。\n家世从来耐官职，百年犹见典刑存。",
        "dynasty": "宋",
        "collection_info": null
    },
    {
        "title": "游庐山",
        "author": "张元干",
        "content": "古木寒藤挽我住，身非靖节谁能留。\n多惭不及鸾溪水，长向山前山后流。",
        "dynasty": "宋",
        "collection_info": null
    },
    {
        "title": "咏二疏",
        "author": "张元干",
        "content": "两傅常存好老心，汉廷元自少知音。\n归来日日相娱乐，赖有君王旧赐金。",
        "dynasty": "宋",
        "collection_info": null
    },
    {
        "title": "奉酬陈端中明府长韵",
        "author": "张元干",
        "content": "往在识公日，我与儿曹俱。\n八龄初问字，双钩略摹朱。\n知为太学生，夙仰君子儒。\n契阔三十载，邂逅天一隅。\n追数半鬼录，宰上空美楰。\n所存復陆沉，隙中惊过驹。\n长者类太丘，祖风如魏謩。\n兵火已无屋，蓬蒿仍不锄。\n善藏武城刀，息驾王乔凫。\n功名有要路，矢石思捐躯。\n常挥铁如意，欲碎玉唾壶。\n书生无浪语，天骄今既诛。\n下如鸱夷子，扁舟归五湖。\n安用金谷园，坠楼烦绿珠。\n相国起刀笔，将军拔屠沽。\n但封寝丘地，莫料秦王鬚。\n隐居九畹兰，活计千木奴。\n客至径设醴，诗来或操觚。\n游戏百家衣，剧谈五杂俎。\n涉世虽历落，安命良支梧。",
        "dynasty": "宋",
        "collection_info": null
    },
    {
        "title": "送前东阳于明府由鄂渚归故林",
        "author": "张元干",
        "content": "结东征车换黑貂，灞西风雨正潇潇。\n茂陵久病书千卷，彭泽初归酒一瓢。\n帆背夕阳湓水阔，棹经沧海甑山遥。\n殷勤为谢南溪客，白首萤窗未见招。",
        "dynasty": "宋",
        "collection_info": null
    },
    {
        "title": "瑶真馆",
        "author": "张元干",
        "content": "广陵祠裏寻常见，又向山阳楼外开。\n须信月明风露下，飞仙玉节有时来。",
        "dynasty": "宋",
        "collection_info": null
    },
    {
        "title": "奉祠后作",
        "author": "张阐",
        "content": "八请犯天颜，今朝出汉关。\n浑如倦飞鸟，日暮傍巢还。",
        "dynasty": "宋",
        "collection_info": null
    },
    {
        "title": "句",
        "author": "张阐",
        "content": "玄鲫随鈎诚养亲。",
        "dynasty": "宋",
        "collection_info": null
    },
    {
        "title": "芝华亭",
        "author": "龚明之",
        "content": "谁道休祥繫上穹，民心元自与天通。\n政平讼理为真瑞，何必金芝产梵宫。",
        "dynasty": "宋",
        "collection_info": null
    },
    {
        "title": "期颐堂  其一",
        "author": "龚明之",
        "content": "投老归来万事休，北窗一枕足清幽。\n虽然不得行胸臆，幸喜身无千岁忧。",
        "dynasty": "宋",
        "collection_info": null
    },
    {
        "title": "期颐堂  其二",
        "author": "龚明之",
        "content": "少年已自乐杯觞，种秫安排老醉乡。\n试问几回供酒事，真成三万六千场。",
        "dynasty": "宋",
        "collection_info": null
    },
    {
        "title": "期颐堂  其三",
        "author": "龚明之",
        "content": "百事如今与世违，十花一木谩儿嬉。\n莫欺兀兀痴顽老，曾睹昇平元佑时。",
        "dynasty": "宋",
        "collection_info": null
    },
    {
        "title": "期颐堂  其四",
        "author": "龚明之",
        "content": "不服丹砂不茹芝，老来四体未全衰。\n有人问我期颐法，一味胸中爱坦夷。",
        "dynasty": "宋",
        "collection_info": null
    },
    {
        "title": "使金和赵良嗣",
        "author": "马扩",
        "content": "未见燕铭勒故山，耳闻殊议骨毛寒。\n愿君共事烹身语，易取皇家万世安。",
        "dynasty": "宋",
        "collection_info": null
    },
    {
        "title": "句",
        "author": "马扩",
        "content": "未敢此时非赵括，已愁他日类田丰。",
        "dynasty": "宋",
        "collection_info": null
    },
    {
        "title": "道中闻九里香花",
        "author": "王以宁",
        "content": "不见江梅三百日，声断紫箫愁梦长。\n何许绿裙红帔客，御风来献返魂香。",
        "dynasty": "宋",
        "collection_info": null
    },
    {
        "title": "句  其一",
        "author": "王以宁",
        "content": "浩歌排两脚，蒙里横天涯。",
        "dynasty": "宋",
        "collection_info": null
    },
    {
        "title": "句  其二",
        "author": "王以宁",
        "content": "人情十里白头浪，世事几番黄叶风。",
        "dynasty": "宋",
        "collection_info": null
    },
    {
        "title": "题萃清阁",
        "author": "李处励",
        "content": "南柯一梦还，不待黄粱熟。\n脱身解印绶，矫迹回林麓。\n珂声绕危磴，旆影照飞瀑。\n殷殷倚岩峰，艷艷穿篱菊。\n佛宫古藏胜，释子出迎肃。\n轩盈架碧崖，钟磬响虚谷。\n好鸟献晴语，幽兰吐寒馥。\n少焉耻奔竞，老矣厌覊束。\n游宦非养高，勇归乃知足。\n啸裏藏至音，琴中隐真曲。\n注目久无言，呼童取醴醁。",
        "dynasty": "宋",
        "collection_info": null
    },
    {
        "title": "游洞霄",
        "author": "李彙",
        "content": "至真方域古今传，琳馆兴从汉武年。\n石作双门何突兀，山为九锁自迴环。\n仙人隐迹留中路，处士灵坛閟远巅。\n甘洁三泉齐涌地，峥嵘一柱独擎天。\n群峯缭绕更相挹，五洞萦迂暗接连。\n当日高崖曾虎伏，于今深穴有龙眠。\n茂林葱鬰曾鸣凤，邃宇清虚每聚仙。\n地贮金丹藏箬下，芝翻白鼠走岩前。\n宫随劫火虽灰矣，境异尘寰尚俨然。\n稍待昇平名遂后，便来居此结良缘。",
        "dynasty": "宋",
        "collection_info": null
    },
    {
        "title": "驻马坡",
        "author": "叶辉",
        "content": "将军气势溢江河，跃马曾来驻此坡。\n坡下石头城最险，屯兵正自不消多。",
        "dynasty": "宋",
        "collection_info": null
    },
    {
        "title": "秦淮次北谷罗迭韵",
        "author": "叶辉",
        "content": "人言王气在鄣州，嬴政因来凿此流。\n地脉何曾真断得，几多天子御宸楼。",
        "dynasty": "宋",
        "collection_info": null
    },
    {
        "title": "白鹭亭次罗公愚韵",
        "author": "叶辉",
        "content": "白鹭洲边敞此亭，淮山江水瞰芦汀。\n鹭飞点点星颜色，那似公山鹤有灵。",
        "dynasty": "宋",
        "collection_info": null
    },
    {
        "title": "咏清凉寺竹",
        "author": "叶辉",
        "content": "茂林修竹绿侵云，清到心君赖有君。\n李主当年饱凉后，民间苦热几曾闻。",
        "dynasty": "宋",
        "collection_info": null
    },
    {
        "title": "归昆山省亲别太学同舍  其一",
        "author": "郭章",
        "content": "菽水年来属未涯，羞骑款段出京华。\n涨尘面旋风头紧，绮照支离日脚斜。\n掠过短莎惊脱兔，踏翻红叶闹归鸦。\n不堪回首孤云外，望断淮山始是家。",
        "dynasty": "宋",
        "collection_info": null
    },
    {
        "title": "归昆山省亲别太学同舍  其二",
        "author": "郭章",
        "content": "也知随俗调归策，却忆当年重出关。\n岂是长居户限上，可能无意马蹄间。\n中原百甓知谁运，今日分阴敢自閒。\n倘有寸功裨社稷，归来恰好试衣斑。",
        "dynasty": "宋",
        "collection_info": null
    },
    {
        "title": "夕秀轩",
        "author": "郭章",
        "content": "柳暗西津桥步斜，长川练练若萦蛇。\n晚来不为东风恶，与子留连待月华。",
        "dynasty": "宋",
        "collection_info": null
    },
    {
        "title": "蹑云亭",
        "author": "罗孝芬",
        "content": "出山不愧草堂灵，乱后看山山更青。\n余烬岂容遗大厦，蹑云端为护危亭。\n参差春燕依华浦，断续霜猿绕翠屏。\n物色趣君归早晚，已看兰玉照阶庭。",
        "dynasty": "宋",
        "collection_info": null
    },
    {
        "title": "行路难",
        "author": "张毂",
        "content": "湘东行人长叹息，十年离家归未得。\n敝裘羸马苦难行，僮仆尽饥少筋力。\n君不见床头黄金尽，壮士无颜色。\n龙蟠泥中未有云，不能生彼昇天翼。",
        "dynasty": "宋",
        "collection_info": null
    },
    {
        "title": "挽薛艮斋二首  其一",
        "author": "徐嘉言",
        "content": "卓荦才名四十秋，屡摅良策动宸旒。\n倾河议论谁能敌，唾手功勋未肯休。\n方快九霄抟鸑鷟，俄惊长坂蹶骅骝。\n天公应叱六丁下，着述文章尽捲收。",
        "dynasty": "宋",
        "collection_info": null
    },
    {
        "title": "挽薛艮斋二首  其二",
        "author": "徐嘉言",
        "content": "宦游将适郑公乡，众说膺门气味长。\n欲效然明略陈语，那知叔向罢登堂。\n毗坛不试新分竹，霅水空瞻旧茇棠。\n天不慭遗何太早，忍看埋玉向高冈。",
        "dynasty": "宋",
        "collection_info": null
    },
    {
        "title": "题金粟寺庵和通判军府周寿韵",
        "author": "徐嘉言",
        "content": "招提敞山岩，新庵隐岩麓。\n石沼引清流，风漪皱文縠。\n晴晖满虚室，一水含自足。\n心明身宴闲，境寂谁寻逐。\n寒林带月行，夜榻和云宿。\n若欲问西来，一斋饱自足。",
        "dynasty": "宋",
        "collection_info": null
    },
    {
        "title": "题涪陵郡",
        "author": "宋翰",
        "content": "锦绣洲犹在，熊罴梦已无。\n文风齐两蜀，仙迹接三都。\n白石从天设，青崖见地图。\n荔枝妃子圃，不復曩时输。",
        "dynasty": "宋",
        "collection_info": null
    },
    {
        "title": "句",
        "author": "宋翰",
        "content": "襟分楚泽三千里，曲奏湘妃五十絃。",
        "dynasty": "宋",
        "collection_info": null
    },
    {
        "title": "和史经  其一",
        "author": "孙邦",
        "content": "渊明遇佳趣，欲辩每忘言。\n道安对胜士，高论矜弥天。\n斯人已往不可得，悠悠俗驾徒争先。\n梦尸梦秽了不悟，宁论掷足与裸颠。\n虽知香臭在得丧，一朝十获岁九迁。\n谁能休沐过僧语，聊问我林仍我泉。\n贤哉令尹得此趣，颇厌世味如荤羶。\n学人荐取妙香句，莫学大珠空饭眠。",
        "dynasty": "宋",
        "collection_info": null
    },
    {
        "title": "和史经  其二",
        "author": "孙邦",
        "content": "宅侧造猪栏，正坐贪秽免。\n巷中堆马粪，而以清贵显。\n二事大不侔，其眼乃能辨。\n吾徒与衲子，相去夫何远。\n祇恐无鼻孔，当知系所践。\n勿谓一瓣香，便解生一善。\n居心苟不凈，探洗谩卢扁。\n要令登此堂，摩诘失其□。\n深入不二门，诸臭雪见睍。\n湛然方寸间，众妙来烟篆。\n香销本无事，风静云回卷。\n当年杜陵老，所造宜不浅。\n夜宿赞公房，习气元未殄。\n沉忧觉清梦，岂念世路蹇。\n猪栏马粪辈，皆预公卿选。\n泥涂布渠巷，欲往伤吾跣。\n所以闻妙香，慨叹独辗转。\n此香为谁来，知落处者鲜。\n何如被蒙头，熟寐一觉遣。",
        "dynasty": "宋",
        "collection_info": null
    },
    {
        "title": "绿筠轩",
        "author": "孙邦",
        "content": "年来宦拙喜跻攀，门枕溪流四面山。\n时过隣僧话浮世，一轩长对此君闲。",
        "dynasty": "宋",
        "collection_info": null
    },
    {
        "title": "唐氏林亭",
        "author": "孙邦",
        "content": "华屋沈沈野外居，茂林清荫绕门闾。\n移花植果心无事，抱子弄孙欢有余。\n闲过西畴观刈穫，懒寻南郭命巾车。\n问君为圃嗟予晚，便拟归休学二疏。",
        "dynasty": "宋",
        "collection_info": null
    },
    {
        "title": "白莲堂  其一",
        "author": "孙邦",
        "content": "大智西归不肯回，只今莲社喜重开。\n会中独有遗民在，十五年间两度来。",
        "dynasty": "宋",
        "collection_info": null
    },
    {
        "title": "白莲堂  其二",
        "author": "孙邦",
        "content": "心地白莲俱有种，要须功德水方开。\n因师一语千花现，人各始知来处来。",
        "dynasty": "宋",
        "collection_info": null
    },
    {
        "title": "吕城谒祖庙",
        "author": "孙邦",
        "content": "吾祖持兵镇此都，投身九死定全吴。\n一朝流矢中眸子，千载忠魂列霸图。\n墓木但遗枫合抱，庙庭还有像完躯。\n英雄未必输张许，青史功名定有无。",
        "dynasty": "宋",
        "collection_info": null
    },
    {
        "title": "沧浪亭",
        "author": "胡珵",
        "content": "昔闻沧浪亭，未濯沧浪水。\n先贤眇遗迹，壮观一何侈。\n飞桥跨木末，巨浸折胡垒。\n糟床行万瓮，缭墙周数里。\n废兴固在天，庶用观物理。\n缅怀嘉佑世，周道平如砥。\n相君贤相君，子美东南美。\n如何一网尽，祸岂在故纸。\n青蝇变白黑，作俑兹焉始。\n所存醉翁文，垂耀信百世。\n无忘角弓咏，嘉树犹仰止。\n同来二三子，感叹咸坐起。\n缥瓷釂新汲，毁誉均一洗。\n忽逢醒狂翁，一别垂二纪。\n隽哉老益壮，论事方切齿。\n我欲裂绛幔，推着明光裏。\n安得上天风，吹落君王耳。",
        "dynasty": "宋",
        "collection_info": null
    },
    {
        "title": "游秀峰寺",
        "author": "胡珵",
        "content": "摄身下蓬莱，放浪云水迹。\n非无简书畏，心赏寄泉石。\n亭亭云间塔，胜地闻自昔。\n梯空上青冥，如鸟着两翼。\n化城出天半，宝甃坦如席。\n环山划中断，裂地开震泽。\n峨峨东西峰，观阙倚空碧。\n千寻采香遥，剑卧涟漪直。\n当年馆娃宫，六月避暑夕。\n琴台延熏风，万女曳阿锡。\n牛耳争齐盟，乌喙已荐食。\n百家甬东村，託足归无宅。\n焉知陵谷变，大厦响千舄。\n矧兹风尘际，楼殿踊山脊。\n安隐大火中，显允像教力。\n兴予浩劫嘆，万法本空寂。",
        "dynasty": "宋",
        "collection_info": null
    },
    {
        "title": "枫桥",
        "author": "胡珵",
        "content": "朝辞海涌千人石，暮宿枫桥半夜钟。\n明日馆娃宫裏去，洞庭呼起一帆风。",
        "dynasty": "宋",
        "collection_info": null
    },
    {
        "title": "题天庆观画龙",
        "author": "胡珵",
        "content": "道人龙中来，醉与神物会。\n写兹蜿蜒质，日月为冥晦。\n崩翻江海姿，素壁起涛濑。\n呼吸见雌雄，抉石疑可碎。\n肃森殿阴古，众真俨飞旆。\n注观恐腾跃，夜半失像绘。\n飞光着明珠，灵秘一何怪。\n烂烂照甍栋，那得久在外。\n偷儿伺酣睡，不怕婴鳞害。\n愿言慎所托，未用期一快。",
        "dynasty": "宋",
        "collection_info": null
    },
    {
        "title": "题智宝院",
        "author": "胡珵",
        "content": "六代烟尘息，千年象教尊。\n衣冠悲故里，聚落见荒村。",
        "dynasty": "宋",
        "collection_info": null
    },
    {
        "title": "题定山梵放轩",
        "author": "胡珵",
        "content": "道人避世氛，山腰着祇园。\n千夫斸青冥，豁达窗户搴。\n鬼神间施设，俨护龙象筵。\n法鼓空中鸣，龙卧层崖巅。\n幽灵骇今昔，异事樵夫传。\n眷兹水云侣，精赏託妙缘。\n努力办己事，追驾佛祖肩。\n凭高发钟磬，梵音落诸天。\n况时解禅缚，迢遥倚层轩。\n放意万物外，目送孤鸿翩。",
        "dynasty": "宋",
        "collection_info": null
    },
    {
        "title": "有客",
        "author": "林季仲",
        "content": "有客有客，託于空谷。\n问何以乐，乐彼幽独。\n矫矫其松，藋藋其竹。\n微风过之，泠然成曲。\n岁曰莫止，霰雪交挥。\n谁与晤语，怀我人斯。\n我之怀矣，褰裳从之。\n泥淖伊阻，中心怅而。\n岂无他人，以翱以翔。\n意气所亲，不能弭忘。\n遥遥遗绪，久矣弗扬。\n之子之秀，吾宗之光。\n我有薄酒，子试歠兮。\n雪霁江明，共此月兮。\n企焉新诗，到蛰窟兮。\n老子鬅鬙，正愁绝兮。",
        "dynasty": "宋",
        "collection_info": null
    },
    {
        "title": "观徐孺子画像",
        "author": "林季仲",
        "content": "伯淮卧彭城，遶屋生蓬茨。\n天子呼不起，思见岩壑姿。\n俾工图其形，衔命日夜驰。\n落笔竟不得，韬面以疾辞。\n豫章有孺子，同时隐江湄。\n栖栖非我事，结庐对风漪。\n时人亦罕识，阿堵谁写之。\n我闻郭有道，曾遣轻骑追。\n疑此言语生，即是茅画师。",
        "dynasty": "宋",
        "collection_info": null
    },
    {
        "title": "送真歇禅师",
        "author": "林季仲",
        "content": "我与真歇师，同年五十八。\n对之意颓然，百事付华髮。\n买舟繫篱傍，一日来告别。\n挽之不肯留，径山演法切。\n佛法果何如，请师为指诀。\n俯首无一言，苦欲相泯灭。\n余漫述所闻，此法本无缺。\n山河连大地，鸟兽暨鱼鼈。\n微至一蠛蠓，中含大千阔。\n试即此身求，万象皆森列。\n声色臭味等，六根能剖决。\n阿谁使之然，未可计巧拙。\n盍亦返故乡，子细自披抉。\n当有无价珍，终身用不彻。\n胡为浪驰走，千里访名剎。\n环立广坐下，觑人摇辅颊。\n譬如坐海底，巨浸从头没。\n反问岸上人，觅水济我渴。\n师闻抵掌笑，却道我饶舌。\n径山堂未开，居士法先说。\n儒生玩韦编，贝叶师所阅。\n两家相诟病，久矣互侵伐。\n孰如吾二人，一见意轩豁。\n纵谈这箇事，迴出言词末。\n古人知造车，不较出门辙。\n看谁到长安，宁论胡与粤。\n因书问答语，聊以赠真歇。\n去去亦何之，千水涵一月。",
        "dynasty": "宋",
        "collection_info": null
    },
    {
        "title": "秋热次高仲贻韵  其一",
        "author": "林季仲",
        "content": "乘时火初流，执热病未脱。\n踏冰思少苏，坐甑哀苟活。\n云意断渰渰，雨声閟{洱舌}{洱舌}。\n安用天官为，不悟秋序夺。\n巫尪暴何辜，夸父僵且渴。\n熂山将焚烧，翻海欲洒泼。\n蛟龙遁寂寞，蝇蚋恣喧聒。\n瘴鸢时堕水，涸鱼暂濡沫。\n斯焉禾不登，往矣穗奚掇。\n众心祷不昧，羣望走莫遏。\n殷勤闻雷行，闪闪惊电抹。\n嘉澍疑盆翻，脱叶逾帚捋。\n汲井忆羸瓶，承溜争罗钵。\n新凉来不断，浊水去如割。\n未论沴气销，陡觉烦襟豁。\n遂回望电眼，免蹙忧稼頞。\n一饱兹可营，百虑何劳㔇。\n明公轸慈仁，此道归包括。\n世事有反覆，愁肠屡迴斡。\n栖栖同里甿，闵闵忧旱魃。\n赋诗输悃悰，盈轴办嗟咄。\n句圆珠走盘，意定弦在筈。\n千仞徒仰高，一苇敢杭阔。\n韬疵知含洪，策蹇终臲卼。",
        "dynasty": "宋",
        "collection_info": null
    },
    {
        "title": "秋热次高仲贻韵  其二",
        "author": "林季仲",
        "content": "坐我甑釜中，逾月不得脱。\n劳生亦何聊，喘喘觅少活。\n驾言往空谷，卧听惊濑{洱舌}。\n遭逢褦襶子，此事又中夺。\n天公不我怜，定为化邓渴。\n一夜翻河汉，散作珠玑泼。\n檐垂素练直，柏枕鸣聒聒。\n更饶窗户间，萧瑟溅飞沫。\n老火谢余晖，削迹去如掇。\n乃知造化心，潜通本无遏。\n繁暑移清凉，变化在一抹。\n田父有喜言，侬得垄穗捋。\n却忆灌溉时，搰搰抱瓮钵。\n王者仁如天，寸物恶伤割。\n独爱夏日长，器度何不豁。\n向隅泣一夫，满堂蹙其頞。\n余凉止殿阁，芜垢直可㔇。\n我愿均此施，远迩归囊括。\n措意肤寸间，六合可旋斡。\n宁容凶逆俦，肆虐为旱魃。\n掣电备麾旟，鞭雷供叱咄。\n号令挟风行，声飞齐万筈。\n腥羶悉荡攘，再见天地阔。\n孰与长畏人，朝夕怀臲卼。",
        "dynasty": "宋",
        "collection_info": null
    },
    {
        "title": "秋热次高仲贻韵  其三",
        "author": "林季仲",
        "content": "痴暑如痴人，吝权不肯脱。\n凉风戒七月，尚贪朝夕活。\n云雷动地来，一夜雨声{洱舌}。\n老火无晶光，奔迸气褫夺。\n我思疏仲翁，千载犹饥渴。\n父子腰金黄，照眼光泼泼。\n车马趋其门，市井等讙聒。\n从容相与言，身名如聚沫。\n功成不还乡，患至将谁掇。\n相随出关去，浩然不可遏。\n挽饮东都门，颓颜酒微抹。\n迎迓走儿童，争取霜髯捋。\n歌呼接日夜，弹筑杂击钵。\n时时问余金，趣卖供酾割。\n落落丈人行，器度自轩豁。\n子孙汝何知，徒蹙求田頞。\n迩来宦途险，凭谁为铲㔇。\n冥行罥荆棘，进退俱有括。\n胡不观四时，寒暑递推斡。\n强聒不知几，斥逐齐旱魃。\n得失何怪事，书空漫咄咄。\n要须慎其初，毋轻弦去筈。\n我本一散翁，涉世多迂阔。\n何如二大夫，安枕无臲卼。",
        "dynasty": "宋",
        "collection_info": null
    },
    {
        "title": "谢李端明惠李翰林集",
        "author": "林季仲",
        "content": "江汉滔滔去不回，几人留得诗名来。\n要须洗以千斛水，莫令胸臆生纤埃。\n清狂我爱李太白，乱之鸥鹭谁嫌猜。\n一生事业在杯酒，富贵于我何有哉。\n长安市上唤不醒，醉眼徐为君王开。\n挥毫散雾金銮殿，气使权倖如奴儓。\n风骚独步千载上，鞭挞扬马咍邹枚。\n长流夜郎得不死，定知造物须怜才。\n文采至今独未泯，耳孙气象何崔嵬。\n寤言世士少风骨，慨然力欲扶衰颓。\n刊传家集流海内，廉顽立懦兹为媒。\n分颁亦及蓬荜士，使者踏破阶前苔。\n神交不待读终卷，骑鲸恍惚来瑶台。\n气酣日落酒不足，更挽天河注玉杯。\n呜呼俗隘直可哀，吾非斯人谁与陪。\n朝游蓬莱夕方丈，去去相随翔九垓。",
        "dynasty": "宋",
        "collection_info": null
    },
    {
        "title": "次韵酬黄季章",
        "author": "林季仲",
        "content": "长安公子意气豪，笑我憔悴居蓬蒿。\n人生栖託一枝足，何用抟风九万高。\n我今百事付流水，归卧北窗心独喜。\n林表春禽自在啼，绝胜豢养金笼裏。\n谁能胸臆无尘垢，木雁未论才不才。\n子陵事业亦何有，风月凄然一钓台。",
        "dynasty": "宋",
        "collection_info": null
    },
    {
        "title": "天柱峰",
        "author": "林季仲",
        "content": "寻胜权舆自天姥，芒鞋踏遍春山雨。\n要得山如磊落人，纷纷拳石何足数。\n忽逢一柱插天寒，形貌最尊疑父祖。\n羣峯往往皆儿孙，环列膝前仍俯伛。\n我忧穹昊欲撑柱，莫笑杞人心独苦。\n伊谁有力能致之，大庇苍生使安堵。",
        "dynasty": "宋",
        "collection_info": null
    },
    {
        "title": "陪馆中诸人游天竺分得香字",
        "author": "林季仲",
        "content": "不到八年久，重来双鬓苍。\n珠玑溅寒溜，笙磬咽风篁。\n啼鸟千林晚，飞花一路香。\n吾宗故庐在，立马傍残阳。",
        "dynasty": "宋",
        "collection_info": null
    },
    {
        "title": "中秋不见月",
        "author": "林季仲",
        "content": "淹淹一夜雨，脉脉万方情。\n勿怪云多妬，从来物恶盈。\n水浑珠自莹，垢尽镜还明。\n共赏此时月，无论阴与晴。",
        "dynasty": "宋",
        "collection_info": null
    },
    {
        "title": "次韵陈明锡见寄  其一",
        "author": "林季仲",
        "content": "一别从京洛，相逢向海邦。\n倦游怜舌在，多病觉眉庞。\n佳处随山屐，余生付酒缸。\n新诗眩老眼，细读傍寒窗。",
        "dynasty": "宋",
        "collection_info": null
    },
    {
        "title": "次韵陈明锡见寄  其二",
        "author": "林季仲",
        "content": "合去趋华阙，难教滞陋邦。\n悲鸣怜老骥，迎吠厄羣庞。\n便腹书千箧，濡头酒一缸。\n怀君夜不寐，落叶打空窗。",
        "dynasty": "宋",
        "collection_info": null
    },
    {
        "title": "次韵陈明锡见寄  其三",
        "author": "林季仲",
        "content": "卑栖安故里，薄宦倦他邦。\n依社愿为栎，涤牲宁用庞。\n利名蛾赴烛，身世蚁浮缸。\n多谢江边月，相寻到小窗。",
        "dynasty": "宋",
        "collection_info": null
    },
    {
        "title": "周希父见寄次韵",
        "author": "林季仲",
        "content": "松菊荒三径，风尘走十年。\n家山忆到骨，世路厌摩肩。\n懒计诗工拙，宁分酒圣贤。\n从他诮便腹，老去只贪眠。",
        "dynasty": "宋",
        "collection_info": null
    },
    {
        "title": "次韵萧德起见寄",
        "author": "林季仲",
        "content": "漫求三釜禄，浪走十年尘。\n白髮不饶我，虚名能中人。\n溪山閒始见，鱼鸟静相亲。\n共对一庭月，谁非吾近邻。",
        "dynasty": "宋",
        "collection_info": null
    },
    {
        "title": "陪赵守登楼赏红梅",
        "author": "林季仲",
        "content": "大洁时争嫉，独醒人更疑。\n漫随春色媚，不改岁寒姿。\n霞带寿阳脸，酒融姑射肌。\n凭谁慰孤寂，新有倚楼诗。",
        "dynasty": "宋",
        "collection_info": null
    },
    {
        "title": "钱塘别诸同年",
        "author": "林季仲",
        "content": "晚色明沙际，春愁挂柳边。\n相逢一尊酒，难值七同年。\n聚散雁遵渚，行藏鱼在渊。\n西兴残夜月，独照渡头船。",
        "dynasty": "宋",
        "collection_info": null
    },
    {
        "title": "昨夜梦陪后乘次前韵",
        "author": "林季仲",
        "content": "落花迷晓径，零露点秋畦。\n节物惊衰鬓，登临忆故栖。\n苍苔痕过履，修竹湿新题。\n昨夜寒窗梦，相随迭嶂西。",
        "dynasty": "宋",
        "collection_info": null
    },
    {
        "title": "感兴",
        "author": "林季仲",
        "content": "庆弔何时已，劳生不自閒。\n野情难脱略，人事足机关。\n附尾初无意，同尘半强颜。\n柴门当却扫，未敢负云山。",
        "dynasty": "宋",
        "collection_info": null
    },
    {
        "title": "和人对雪",
        "author": "林季仲",
        "content": "匽薄一樽酒，栖迟双鬓毛。\n随风散檐雪，卷地作秋涛。\n汉使去不返，边人寒更劳。\n谁当如李愬，乘间缚酋豪。",
        "dynasty": "宋",
        "collection_info": null
    },
    {
        "title": "赠别陈给事",
        "author": "林季仲",
        "content": "仕途多汩没，归袖独飘扬。\n要伴赤松子，终辞青琐郎。\n水云宽处好，日月静中长。\n万事休回首，停桡即故乡。",
        "dynasty": "宋",
        "collection_info": null
    },
    {
        "title": "陪枢密诸丈游赤松迫于还城阻为宝峰之集情见于诗",
        "author": "林季仲",
        "content": "村迥云连屋，溪晴水绕畦。\n半生嗟薄宦，随处惬幽栖。\n散策寻遗迹，披尘识旧题。\n夕阳催上马，不到宝峯西。",
        "dynasty": "宋",
        "collection_info": null
    },
    {
        "title": "中秋次韵",
        "author": "林季仲",
        "content": "一叶下庭木，初敲窗户秋。\n阴云偏妬月，衰病懒登楼。\n勋业头先白，江河泪未收。\n停桡是吾土，休梦野堂游。",
        "dynasty": "宋",
        "collection_info": null
    },
    {
        "title": "憩瑞安北湖诗三首  其一",
        "author": "林季仲",
        "content": "去去春无语，融融物自骄。\n饷耕怜野老，随犬过山桥。\n晚唱缘溪口，晴晖绊柳腰。\n迂儒欲何用，只合伴渔樵。",
        "dynasty": "宋",
        "collection_info": null
    },
    {
        "title": "憩瑞安北湖诗三首  其二",
        "author": "林季仲",
        "content": "径深松翠重，风软马蹄骄。\n水遶谁家屋，门飞小竹桥。\n龟开平野兆，蜂引断山腰。\n生理吾能免，趋林拾堕樵。",
        "dynasty": "宋",
        "collection_info": null
    },
    {
        "title": "憩瑞安北湖诗三首  其三",
        "author": "林季仲",
        "content": "吐晴林雨薄，弄水夕阳骄。\n风定云横野，马鸣人度桥。\n藓斑封石骨，花影动溪腰。\n谁破南窗梦，空山落断樵。",
        "dynasty": "宋",
        "collection_info": null
    },
    {
        "title": "次韵婺州萧教授见寄",
        "author": "林季仲",
        "content": "不到双溪久，浑疑一梦间。\n把君诗在手，见我别来山。\n薄宦故不恶，危涂难自閒。\n翩翩出林翼，飞倦合知还。",
        "dynasty": "宋",
        "collection_info": null
    },
    {
        "title": "赠赵遂甫别",
        "author": "林季仲",
        "content": "才擅金枝秀，名标桂籍先。\n有如此公子，不负我同年。\n风落松间雪，沙明竹外船。\n天涯人老矣，尊酒忆凄然。",
        "dynasty": "宋",
        "collection_info": null
    },
    {
        "title": "赠李举之别",
        "author": "林季仲",
        "content": "摛藻才何赡，哦松志未酬。\n奉祠得南岳，戏綵向丹丘。\n贾谊方年少，冯唐已白头。\n桃花烟浪暖，看子上瀛洲。",
        "dynasty": "宋",
        "collection_info": null
    },
    {
        "title": "晚眺二首  其一",
        "author": "林季仲",
        "content": "秋色澹修渚，夕光明小楼。\n溪虚烟漠漠，天迥雁悠悠。\n短髮存堪数，黄花插自羞。\n青山本无事，敛黛为谁忧。",
        "dynasty": "宋",
        "collection_info": null
    },
    {
        "title": "晚眺二首  其二",
        "author": "林季仲",
        "content": "病与老相守，慵思静自便。\n故园三径菊，归路一蓑烟。\n高下云连谷，纵横水护田。\n凄凉千古事，簇簇夕檐前。",
        "dynasty": "宋",
        "collection_info": null
    },
    {
        "title": "项居士挽词",
        "author": "林季仲",
        "content": "孝友从初岁，温恭见隐居。\n谁云不为政，只此是知书。\n末俗惟多僞，何人得似渠。\n春江照丹旐，恨亦到龟鱼。",
        "dynasty": "宋",
        "collection_info": null
    },
    {
        "title": "潘居士挽词",
        "author": "林季仲",
        "content": "君家多隐德，自昔赋閒居。\n不用毛锥子，甘乘下泽车。\n李衡千树橘，范琰一园蔬。\n夫妇仍同穴，乱离谁似渠。",
        "dynasty": "宋",
        "collection_info": null
    },
    {
        "title": "袁居士挽词",
        "author": "林季仲",
        "content": "君看袁居士，苍然松柏姿。\n生涯一樽酒，事业五言诗。\n去跨月边鹤，空余床下龟。\n江村相送处，尚忆杖过眉。",
        "dynasty": "宋",
        "collection_info": null
    },
    {
        "title": "挽林潜圣先生词",
        "author": "林季仲",
        "content": "省己知为政，忘言是读书。\n世儒谁说此，学子可怜渠。\n文物思前辈，风烟翳故庐。\n倚楹独长叹，吾道竟何如。",
        "dynasty": "宋",
        "collection_info": null
    },
    {
        "title": "胡夫人挽词",
        "author": "林季仲",
        "content": "自昔衣冠盛，人言胡与吴。\n诗书渐渍久，妇女见闻殊。\n凤去怜雏弱，鸾吟叹影孤。\n灵龟表贤德，卜地得慈湖。",
        "dynasty": "宋",
        "collection_info": null
    },
    {
        "title": "柳夫人挽词",
        "author": "林季仲",
        "content": "风俗日云薄，典刑终未泯。\n请看列女传，今有柳夫人。\n色养金章贵，褒封钿轴新。\n凄凉板舆路，却见小梅春。",
        "dynasty": "宋",
        "collection_info": null
    },
    {
        "title": "悼潘君秀才",
        "author": "林季仲",
        "content": "投笔辞场屋，携钱送酒家。\n身名俱梦幻，醒醉是生涯。\n沙晚号寒雁，林高惨暮鸦。\n嗟予方哭弟，清泪堕悲笳。",
        "dynasty": "宋",
        "collection_info": null
    },
    {
        "title": "沈朝议挽词",
        "author": "林季仲",
        "content": "擢第繇元佑，封侯迨绍兴。\n旷怀初不竞，薄俗漫多能。\n勋业一壶酒，交游八尺籐。\n诸生话乡老，挥泪湿寒灯。",
        "dynasty": "宋",
        "collection_info": null
    },
    {
        "title": "赵宝学挽词二首  其一",
        "author": "林季仲",
        "content": "珠海光无尽，瑶山气自温。\n鸿基开烈祖，余庆袭贤孙。\n妙墨潜虬动，雄词骇浪翻。\n九重应震悼，同性失毛原。",
        "dynasty": "宋",
        "collection_info": null
    },
    {
        "title": "赵宝学挽词二首  其二",
        "author": "林季仲",
        "content": "粲粲霜蕤晚，凄凄烟渚秋。\n长随山简马，同上谢公楼。\n诗句入飞鹜，歌声落钓舟。\n那知倚栏处，直北是松楸。",
        "dynasty": "宋",
        "collection_info": null
    },
    {
        "title": "程显学挽词二首  其一",
        "author": "林季仲",
        "content": "卓荦千人杰，飞腾四十秋。\n才应有余刃，事不见全牛。\n持节半诸道，分符知几州。\n终遗搢绅恨，不作富民侯。",
        "dynasty": "宋",
        "collection_info": null
    },
    {
        "title": "程显学挽词二首  其二",
        "author": "林季仲",
        "content": "忆向沙头别，谁知地下游。\n祠堂只如旧，庭竹自生秋。\n回首山埋玉，伤心月满楼。\n慎江日夜去，中有泪俱流。",
        "dynasty": "宋",
        "collection_info": null
    },
    {
        "title": "哭薛吏部  其一",
        "author": "林季仲",
        "content": "伯仲皆登第，人言薛与林。\n凄凉五年事，摧折两家心。\n漫醉春来酒，谁同别后襟。\n空余钓矶在，落日见孤岑。",
        "dynasty": "宋",
        "collection_info": null
    },
    {
        "title": "哭薛吏部  其二",
        "author": "林季仲",
        "content": "白鹿春城下，黄牛古垄头。\n年年唤兄弟，两两酹松楸。\n今日逢寒食，哀君返故丘。\n荣怀多少恨，不逐晚云收。",
        "dynasty": "宋",
        "collection_info": null
    },
    {
        "title": "周希父挽词",
        "author": "林季仲",
        "content": "忆昔同年友，吾乡有六人。\n而今如梦寐，强半委埃尘。\n云护霜天晚，梅含野径春。\n回头赋诗处，清泪堕江滨。",
        "dynasty": "宋",
        "collection_info": null
    },
    {
        "title": "许厚之挽词",
        "author": "林季仲",
        "content": "跋马西州路，山川泪眼傍。\n看君有遗范，如我见横塘。\n寒日低瓜步，浮云接建康。\n隔江多少恨，付与雁南翔。",
        "dynasty": "宋",
        "collection_info": null
    },
    {
        "title": "戴唐卿挽词",
        "author": "林季仲",
        "content": "湖海长为客，干戈仅脱身。\n来寻林下友，半与鬼为邻。\n马上人何在，庭前草自春。\n平生饶意气，寂寞委荆榛。",
        "dynasty": "宋",
        "collection_info": null
    },
    {
        "title": "次韵希父见寄二首  其一",
        "author": "林季仲",
        "content": "晚窗落莫雪飞花，点缀山翁两鬓华。\n好办青铜买村酒，共撑小艇访渔家。\n觉非便合如陶令，得趣何劳问孟嘉。\n只怕故人腾踏去，短檠谁与话天涯。",
        "dynasty": "宋",
        "collection_info": null
    },
    {
        "title": "次韵希父见寄二首  其二",
        "author": "林季仲",
        "content": "腊前墙角见梅花，雪后墙头见月华。\n满引浊醪无一事，尽收好处入吾家。\n结庐君待归安固，抱瓮侬今老永嘉。\n莫道青山便遮断，春风浩荡没津涯。",
        "dynasty": "宋",
        "collection_info": null
    },
    {
        "title": "次高季应韵",
        "author": "林季仲",
        "content": "杖屦相从秋水滨，便将公作社中人。\n酒行苦要深浮白，醉去那知倒着巾。\n把手共怜江国月，回头休忆野堂春。\n太平未见身先老，看取吴霜点鬓新。",
        "dynasty": "宋",
        "collection_info": null
    },
    {
        "title": "次韵林楙南见寄  其一",
        "author": "林季仲",
        "content": "转首今吾非故吾，问君何用惜居诸。\n流年已作悠悠梦，往事徒劳咄咄书。\n浊酒半壶时自酌，醉头一月不曾梳。\n阿谁似我浑无事，睡到日高三丈余。",
        "dynasty": "宋",
        "collection_info": null
    },
    {
        "title": "次韵林楙南见寄  其二",
        "author": "林季仲",
        "content": "阴阴松竹满东山，闻说君家六月寒。\n若得封胡同里巷，底须屈宋作衙官。\n酒中有趣谁能识，琴上无弦我亦弹。\n试问庐江何彦德，貂蝉孰似鹿皮冠。",
        "dynasty": "宋",
        "collection_info": null
    },
    {
        "title": "移竹次林英伯韵四首  其一",
        "author": "林季仲",
        "content": "苍苔斲破斧痕新，移傍颓檐慰病身。\n见我浑如旧相识，此君端是箇中人。\n孤高自比西山洁，澹泊宁甘南巷贫。\n梦断啼鸦窗转月，怜渠犹把影相亲。",
        "dynasty": "宋",
        "collection_info": null
    },
    {
        "title": "移竹次林英伯韵四首  其二",
        "author": "林季仲",
        "content": "不向窗前着色新，老夫无处可安身。\n寒梢已拔千寻剑，空腹堪容数百人。\n染泪浪传湘水恨，结根终伴杜陵贫。\n回头万事皆衰歇，岁晚相从尔独亲。",
        "dynasty": "宋",
        "collection_info": null
    },
    {
        "title": "移竹次林英伯韵四首  其三",
        "author": "林季仲",
        "content": "手种琅玕照眼新，老来深寄五湖身。\n连宵留得枝间月，邀我同为物外人。\n封殖不贪千户富，依栖可慰一生贫。\n武夫称谓殊粗俗，却恨樊川语未亲。",
        "dynasty": "宋",
        "collection_info": null
    },
    {
        "title": "移竹次林英伯韵四首  其四",
        "author": "林季仲",
        "content": "娟娟犹带露痕新，分得江潭未化身。\n岁晚定知堪傲雪，生来不肯强随人。\n心如庞老空诸有，节比原思不恨贫。\n月淡风清卧寒谷，倡予和女復谁亲。",
        "dynasty": "宋",
        "collection_info": null
    },
    {
        "title": "娄夫人挽词",
        "author": "林季仲",
        "content": "曾将句读授儿童，记得何侯待我隆。\n肯闢高堂舍孙宝，定知贤室赞张忠。\n兰陔未遂三山养，霜树俄惊一夜风。\n汤沐追封他日事，哀荣应在泪痕中。",
        "dynasty": "宋",
        "collection_info": null
    },
    {
        "title": "高太傅挽词",
        "author": "林季仲",
        "content": "声利场中意独消，端如处士翳蓬蒿。\n渡江一马神先助，夹日五龙功更高。\n不愿本朝私戚里，长称文母训儿曹。\n十年共说无生话，却对东风泪满袍。",
        "dynasty": "宋",
        "collection_info": null
    },
    {
        "title": "赠刘舍人次德裕弟韵",
        "author": "林季仲",
        "content": "雁塔联名记昔年，天涯一见破衰颜。\n人言巧宦何曾巧，我欲閒居未得閒。\n弱植自怜葭倚树，雄文纔许管窥斑。\n明公旧有经纶手，今日宁当缩袖间。",
        "dynasty": "宋",
        "collection_info": null
    },
    {
        "title": "次韵林楙南秋兴见寄",
        "author": "林季仲",
        "content": "秋阳晃朗秋江前，秋山崷崒飞鸟边。\n待扶仙人九节杖，去采玉井千叶莲。\n一丘一壑不在我，或用或舍其如天。\n故人谪官卧空谷，谁与晤语情凄然。",
        "dynasty": "宋",
        "collection_info": null
    },
    {
        "title": "陪郡守赵介然泛舟",
        "author": "林季仲",
        "content": "邦人夹岸觑龚黄，画鹢夷犹转曲塘。\n风定波平溪练凈，沙寒石出木奴香。\n冥搜万象诗肩耸，流盼千山醉眼长。\n此兴在公真不浅，更乘霜月倚胡床。",
        "dynasty": "宋",
        "collection_info": null
    },
    {
        "title": "赵守泛舟康侍郎有诗次韵",
        "author": "林季仲",
        "content": "弹压湖山有主人，我如鸿雁亦来宾。\n连云岛屿参差见，过雨林塘取次新。\n霜橘似夸千户富，雪梅欲放一枝春。\n酒醒月落愁无那，听彻残更断晓闉。",
        "dynasty": "宋",
        "collection_info": null
    },
    {
        "title": "周希父赋梅次韵三首  其一",
        "author": "林季仲",
        "content": "村舍江南雪意迟，月边初破两三枝。\n输他一点先传得，回首千花总后期。\n春事循环宁有尽，岁华晼晚漫多悲。\n君诗到眼如图画，写出行人立马时。",
        "dynasty": "宋",
        "collection_info": null
    },
    {
        "title": "周希父赋梅次韵三首  其二",
        "author": "林季仲",
        "content": "岁华物意两俱迟，开到前村第几枝。\n抱影自怜春有信，衝寒长指雪为期。\n音传陇首人相忆，恨入楼头角正悲。\n最是一年难忘处，小桥流水夕阳时。",
        "dynasty": "宋",
        "collection_info": null
    },
    {
        "title": "周希父赋梅次韵三首  其三",
        "author": "林季仲",
        "content": "岁寒谁復慰栖迟，篱落初横一二枝。\n试问春从何处去，又凭梅报有来期。\n巡檐索笑如相识，倚竹怀新却自悲。\n花瘦恼教人共瘦，月明风定酒醒时。",
        "dynasty": "宋",
        "collection_info": null
    },
    {
        "title": "次韵康侍郎咏雪",
        "author": "林季仲",
        "content": "天公昨夜醉如泥，擘碎浮云散漫飞。\n谢女饶他歌柳絮，曹人堪笑比麻衣。\n平铺宝贝知何限，豫表丰祥不待祈。\n最是松林难画处，晚晴犹吐玉霏霏。",
        "dynasty": "宋",
        "collection_info": null
    },
    {
        "title": "次韵刘敷言咏梅四首  其一",
        "author": "林季仲",
        "content": "梅花笑我无佳句，惭愧诗翁亦姓林。\n细看窗前陨秋叶，谁知雪底得春心。\n断桥斜径光将夕，淡月疏云趣更深。\n何处清香恼行客，江头跋马试教寻。",
        "dynasty": "宋",
        "collection_info": null
    },
    {
        "title": "次韵刘敷言咏梅四首  其二",
        "author": "林季仲",
        "content": "江空木落出遥岑，何处佳人独倚林。\n不负雪期如有信，偶先花事本无心。\n日低修渚云容薄，路转寒塘暝色深。\n莫怪山翁数回首，暗香十里更相寻。",
        "dynasty": "宋",
        "collection_info": null
    },
    {
        "title": "次韵刘敷言咏梅四首  其三",
        "author": "林季仲",
        "content": "粉痕欲破雪相禁，如妒孤英点暮林。\n九陌未传花底信，一枝先寄陇头心。\n月横瘦影池塘浅，风度微香院落深。\n插向鬓边犹得在，未须笑我老浸寻。",
        "dynasty": "宋",
        "collection_info": null
    },
    {
        "title": "次韵刘敷言咏梅四首  其四",
        "author": "林季仲",
        "content": "霜清木脱峭寒侵，惊见佳花吐远林。\n冷落自怜池上影，孤高谁赏月边心。\n简文剪綵谈何易，杜老巡檐意最深。\n寂寂溪桥断行迹，吹香独与我追寻。",
        "dynasty": "宋",
        "collection_info": null
    },
    {
        "title": "春日感怀",
        "author": "林季仲",
        "content": "忆昔青春去不来，深凭百舌唤将回。\n尊前便觉和风转，镜裏生憎白髮催。\n青破轻寒归驿柳，香和宿雨落江梅。\n人生七十从来少，待挽长河作寿杯。",
        "dynasty": "宋",
        "collection_info": null
    },
    {
        "title": "挽程夫人词",
        "author": "林季仲",
        "content": "金章朱毂烂盈门，春入仙翁笑颊温。\n曳杖时时过他客，含饴日日弄诸孙。\n风高浙水惊霜叶，月落黟山泣晓猿。\n丹旐悠扬转寒日，尚疑帘下綵衣翻。",
        "dynasty": "宋",
        "collection_info": null
    },
    {
        "title": "赠李端明",
        "author": "林季仲",
        "content": "洗尽烟岚见海山，池塘春草亦怡颜。\n野沈犬警清宵迥，檐转堂阴白昼闲。\n移镇又传三迭鼓，告庭行促百官班。\n攀辕父老休相忆，总在炉锤橐籥间。",
        "dynasty": "宋",
        "collection_info": null
    },
    {
        "title": "三椽休斧陈开祖有诗次韵",
        "author": "林季仲",
        "content": "经营草舍得能难，甫及斜川八九间。\n傍砌更移墙后竹，鈎帘独盼雨余山。\n月投窗隙如相觅，云过檐端却復还。\n长忆少陵规画远，要令寒士总欢颜。",
        "dynasty": "宋",
        "collection_info": null
    },
    {
        "title": "次韵酬刘延仲",
        "author": "林季仲",
        "content": "门翳蒿莱谁往还，忆君更觉鬓毛斑。\n何时共对吟边月，相别犹怜雪后山。\n清夜忍闻庭鹤怨，余年应伴海鸥閒。\n有人问我今何似，兀兀长如醉梦间。",
        "dynasty": "宋",
        "collection_info": null
    },
    {
        "title": "次韵酬赵宝学",
        "author": "林季仲",
        "content": "高轩曾过我柴关，笑看莓苔满地斑。\n隐约谁怜许居士，风流得倚谢东山。\n诗锵金石音尤古，笔走龙蛇意自閒。\n后日陪公那可得，飘然身在五云间。",
        "dynasty": "宋",
        "collection_info": null
    },
    {
        "title": "再次前韵酬赵宝学",
        "author": "林季仲",
        "content": "佳章一见一开颜，读向寒窗到日斑。\n笔阵知公来似雨，诗肩笑我耸如山。\n皂鵰气欲凌千里，老骥身犹绊六闲。\n闻说汉庭思祭酒，诏书相继促河间。",
        "dynasty": "宋",
        "collection_info": null
    },
    {
        "title": "用前韵酬高仲贻见赠",
        "author": "林季仲",
        "content": "杖藜谷口伫归云，生理萧条一葛巾。\n未敢轩眉焚芰制，更期晚节伴霜筠。\n江山约我盟犹在，风月于人意自新。\n木落寒林水清浅，小桥共看雪梅春。",
        "dynasty": "宋",
        "collection_info": null
    },
    {
        "title": "再次前韵",
        "author": "林季仲",
        "content": "野性由来爱水云，强将麋鹿着冠巾。\n救时或用鲁连子，谈古空如司马筠。\n胡雁惊心双泪落，吴霜点鬓二毛新。\n腐儒无用终羞死，只合归耕垄上春。",
        "dynasty": "宋",
        "collection_info": null
    },
    {
        "title": "乐寿阁",
        "author": "林季仲",
        "content": "看山玩水适吾情，此语从来误后生。\n唤起万端因好乐，静观一理本圆成。\n与人不竞春长在，对物无心境自清。\n更就阿谁求乐寿，当时分付最分明。",
        "dynasty": "宋",
        "collection_info": null
    },
    {
        "title": "赠虞教授别",
        "author": "林季仲",
        "content": "儒生底用苦知书，学到根源物物无。\n曾子当年多一唯，颜渊终日只如愚。\n水流万折心无竞，月落千家境自孤。\n把手沙头莫言别，与君元不隔江湖。",
        "dynasty": "宋",
        "collection_info": null
    },
    {
        "title": "次韵追和钱穆父内翰勰赵伯坚大卿令铄游颍湖呈正字宝学即伯坚子也",
        "author": "林季仲",
        "content": "颍水如闻得月多，黄金万顷漾微波。\n登临未送平生目，赓唱空传故老歌。\n宦意请看头上雪，杯行且覆掌中荷。\n吾乡亦有西湖好，舴艋相从意若何。",
        "dynasty": "宋",
        "collection_info": null
    },
    {
        "title": "次韵吴清叟书怀",
        "author": "林季仲",
        "content": "误落樊笼二十年，苍颜白髮意颓然。\n解纷无用空弹铗，揣分唯堪备执鞭。\n乘雁去来何足数，涸鱼濡沫自相怜。\n扁舟东下虽云晚，及见梅花破腊前。",
        "dynasty": "宋",
        "collection_info": null
    },
    {
        "title": "次韵宋待制晚春书怀",
        "author": "林季仲",
        "content": "春事何曾解有穷，枝头寻觅漫匆匆。\n去来燕认谁家户，开落花因一夜风。\n万古英雄残照裏，半生勋业醉魂中。\n骚人往往多诗瘦，却怪老夫颜色红。",
        "dynasty": "宋",
        "collection_info": null
    },
    {
        "title": "次韵沈叔权书怀",
        "author": "林季仲",
        "content": "忽思身世怆然惊，漫学雕龙艺未成。\n尸素空糜太仓粟，辛勤有愧老农耕。\n只须鬓上看勋业，休向人前道姓名。\n岁晚相从白岩下，一樽芳酒话深情。",
        "dynasty": "宋",
        "collection_info": null
    },
    {
        "title": "再次前韵书怀",
        "author": "林季仲",
        "content": "两眼昏花近十年，简编惟见字斑斑。\n养生正合师黄石，招隐宁须待小山。\n薄宦本无朱组愿，高眠得伴白云閒。\n清风却似怜孤寂，时送禽声到枕间。",
        "dynasty": "宋",
        "collection_info": null
    },
    {
        "title": "魏府君挽词",
        "author": "林季仲",
        "content": "霜露长悲陟岵人，见翁强健却酸辛。\n家徒四壁知无恨，掌有双珠未是贫。\n老去米盐浑不问，病来药石强相亲。\n归从先垄平生志，松下应逢月色新。",
        "dynasty": "宋",
        "collection_info": null
    },
    {
        "title": "次韵和康丈真率之集",
        "author": "林季仲",
        "content": "行步敧危老病身，胜游那敢厕荀陈。\n试思珠履三千客，何似风雩六七人。\n雪意迟疑终未决，诗筒来往莫辞频。\n晓窗新得东君讯，已放梅梢一点春。",
        "dynasty": "宋",
        "collection_info": null
    },
    {
        "title": "次韵和康侍郎游仙岩",
        "author": "林季仲",
        "content": "林峦争入马蹄来，宿雾残云拨不开。\n石卧松根横碧玉，瀑悬天外转晴雷。\n仙家长锁青春好，老子犹堪竟日陪。\n收拾此身知有所，一间茅屋傍山隈。",
        "dynasty": "宋",
        "collection_info": null
    },
    {
        "title": "送梁尚书移守宛陵",
        "author": "林季仲",
        "content": "堂堂体貌照簪缨，天与君王佐太平。\n拭眼待看萧相国，举杯且属谢宣城。\n花间未听歌声彻，笛裏先催别恨生。\n说与邦人休卧辙，过家闻欲趁清明。",
        "dynasty": "宋",
        "collection_info": null
    },
    {
        "title": "萧朝宗旅寓有途穷之叹次韵以广其意",
        "author": "林季仲",
        "content": "路入长安处处同，断桥绝港自相通。\n地高何羡三公贵，境乐那知四壁空。\n万象森罗皆拱北，百川曲折定趋东。\n懒从宦达如曾闵，也有芳猷到不穷。",
        "dynasty": "宋",
        "collection_info": null
    },
    {
        "title": "表之索诗为别",
        "author": "林季仲",
        "content": "踏着禅门步步新，布衣蔬食欲终身。\n解颜一笑如深契，拭眼相看尚未真。\n世事尽归簪上雪，我生聊寄瓮头春。\n夜深坐对柯山月，应念沧江独钓人。",
        "dynasty": "宋",
        "collection_info": null
    },
    {
        "title": "次高承宣韵题刘知言郊居",
        "author": "林季仲",
        "content": "荷锄归伴陇头云，懒傍侯门更整巾。\n卜筑君能如沈约，题诗吾亦效王筠。\n湖光皛皛千山合，竹色娟娟一径新。\n酒后笑歌应耳热，西园惊破海棠春。",
        "dynasty": "宋",
        "collection_info": null
    },
    {
        "title": "陈升仲挽词",
        "author": "林季仲",
        "content": "莫叹交情大署门，交情如子復何云。\n友恭便是能为学，朴讷由来自少文。\n曾解绨袍怜范叔，当留宝剑报徐君。\n雪梅时节尤相忆，长话平生到夜分。",
        "dynasty": "宋",
        "collection_info": null
    },
    {
        "title": "迎华观落成苏侍郎赋诗次韵",
        "author": "林季仲",
        "content": "乱山争挟我先登，拭眼还惊见未曾。\n不为游观事斤筑，可怜撑拄费薪蒸。\n竹依窗牖秋鸣玉，月堕樽罍夜饮冰。\n说与溪船莫吹笛，断肠人在最高层。",
        "dynasty": "宋",
        "collection_info": null
    },
    {
        "title": "早春有怀",
        "author": "林季仲",
        "content": "青春无语到天涯，百舌枝头漫自夸。\n红破轻寒入桃萼，香和宿雨落梅花。\n风吹杖屦千山晚，水照林塘两鬓华。\n万事萧条兵革裏，北飞愁见雁行斜。",
        "dynasty": "宋",
        "collection_info": null
    },
    {
        "title": "寄婺州周知录",
        "author": "林季仲",
        "content": "不到东阳六七年，干戈身世两依然。\n每思三虑堂中退，径向双溪楼上眠。\n空翠霏微浮酒斝，林烟杳霭没渔船。\n有人问我今何似，头秃昏昏瘴海边。",
        "dynasty": "宋",
        "collection_info": null
    },
    {
        "title": "寄刘知言",
        "author": "林季仲",
        "content": "年来何止二宜休，合把身名付钓舟。\n寒食又衝花下雨，晚塘渐狎棹前鸥。\n推居谁復如公瑾，种竹犹怜似子猷。\n来坐梅阴引春酒，微酸点点着枝头。",
        "dynasty": "宋",
        "collection_info": null
    },
    {
        "title": "次曾谹甫韵寄贺子忱",
        "author": "林季仲",
        "content": "狂客当年隐四明，至今孙子爱林垧。\n挂冠无愠亦无喜，抱膝自歌还自听。\n时弄清琴怀贺若，何妨后乘载樵青。\n结邻能践前言否，春色方深绝境亭。",
        "dynasty": "宋",
        "collection_info": null
    },
    {
        "title": "州将设宴诸荐士",
        "author": "林季仲",
        "content": "化蜀文翁竟好文，坐令风物一番新。\n争飞方朔三千牍，何止平原十九人。\n棫朴伫观周室富，茅芹先傍鲁宫春。\n使君劝驾无多语，莫学公孙只为身。",
        "dynasty": "宋",
        "collection_info": null
    },
    {
        "title": "卢守携酒过薛直老草堂次韵",
        "author": "林季仲",
        "content": "画戟森森转水湄，草堂颜色带恩私。\n乱离海上多簪绂，槃礴风前卸马羁。\n醉帽半敧花近眼，赓歌间发墨翻池。\n诸公明日朝天去，且为南阳借杜诗。",
        "dynasty": "宋",
        "collection_info": null
    },
    {
        "title": "寄题蒋封州三径堂堂本在丹阳后避地四明再创",
        "author": "林季仲",
        "content": "三径开从蒋兖州，至今孙子亦风流。\n鈎帘虽对鄮山月，闻笛应悲京口秋。\n往事漫劳书咄咄，余生只合赋休休。\n问君办得蓑衣否，便好相随上钓舟。",
        "dynasty": "宋",
        "collection_info": null
    },
    {
        "title": "春日郊行",
        "author": "林季仲",
        "content": "困倚春风半醉醒，小桥流水欲相平。\n晚蹊窈窕行桃李，野老逢迎略姓名。\n浦溆远兼江色暝，凫鸥迥立夕阳明。\n田家作苦吾何恨，无补公家合退耕。",
        "dynasty": "宋",
        "collection_info": null
    },
    {
        "title": "次韵赵表之郊行",
        "author": "林季仲",
        "content": "看取吴霜点鬓新，利名场裏合抽身。\n去从宦路谋多拙，归伴田夫味最真。\n落木正饶窗外月，小梅犹靳腊前春。\n他时更有郊行句，远寄臞溪独卧人。",
        "dynasty": "宋",
        "collection_info": null
    },
    {
        "title": "次韵梁守登富览亭  其一",
        "author": "林季仲",
        "content": "朝来爽气自横空，蹑屐宁须学谢公。\n似此江山何处有，合分风月与人同。\n消磨万古潮声裏，摇兀千林酒浪中。\n欲和阳春无好语，尊前莫笑嗫嚅翁。",
        "dynasty": "宋",
        "collection_info": null
    },
    {
        "title": "次韵梁守登富览亭  其二",
        "author": "林季仲",
        "content": "绛人老矣休问年，万事灰心宁復然。\n有客雅知林下趣，怜渠独得酒中天。\n摩空雁影沈波底，照眼梅花破腊前。\n雪意方浓君且住，行歌同挂杖头钱。",
        "dynasty": "宋",
        "collection_info": null
    },
    {
        "title": "又用前韵二首  其一",
        "author": "林季仲",
        "content": "雕甍华栋照晴空，更忆檐前十八公。\n四望川流何富有，一时歌咏许谁同。\n海吞万壑苍烟外，地涌双峯白浪中。\n洞接仙都春色早，桃花认得鹤溪翁。",
        "dynasty": "宋",
        "collection_info": null
    },
    {
        "title": "又用前韵二首  其二",
        "author": "林季仲",
        "content": "遗迹榛芜四十年，使君跋马独依然。\n要将旧观还骚客，幻出新亭倚半天。\n井邑参差图障裏，烟霞明灭酒尊前。\n我今不是贫居士，买断江山莫计钱。",
        "dynasty": "宋",
        "collection_info": null
    },
    {
        "title": "寄题赵丞相独往亭诗",
        "author": "林季仲",
        "content": "海内英豪还有谁，宁容丘壑着皋夔。\n欲知今日中兴业，已定黄冈独往时。\n谢傅本无朱组愿，留侯应念赤松期。\n更须整顿干坤了，我亦芒鞋随所之。",
        "dynasty": "宋",
        "collection_info": null
    },
    {
        "title": "赵彦挽词",
        "author": "林季仲",
        "content": "铁面声名满九州，尔来孙子亦风流。\n怡云自比陶弘景，下泽谁如马少游。\n醉袖舞低千嶂月，鈎纶翻动五湖秋。\n可怜旧日飞觞处，波影空摇百尺楼。",
        "dynasty": "宋",
        "collection_info": null
    },
    {
        "title": "侯公谨挽词",
        "author": "林季仲",
        "content": "富贵功名等弁髦，何如声迹翳蓬蒿。\n倦游正被微官缚，辞禄方知处士高。\n华萼向来荣父行，芝兰重见秀儿曹。\n寄言护国山头月，莫照山猿夜夜号。",
        "dynasty": "宋",
        "collection_info": null
    },
    {
        "title": "林楙南挽词",
        "author": "林季仲",
        "content": "新诗寄我五年前，读向寒窗倍黯然。\n自古伊优多得志，如君疏直竟谁怜。\n去凶何愧如行父，深诋那知中咸宣。\n游世若为能远过，试收清泪问苍天。",
        "dynasty": "宋",
        "collection_info": null
    },
    {
        "title": "薛康朝挽词",
        "author": "林季仲",
        "content": "意气平生百不伸，一麾晚出守宜春。\n功名到此当言命，才术如公岂后人。\n庭集鹓雏知有种，盘堆苜蓿未全贫。\n江寒木落悲无那，诗寄蓬窗墨尚新。",
        "dynasty": "宋",
        "collection_info": null
    },
    {
        "title": "九日诸人集于资福阁次高季应韵三首  其一",
        "author": "林季仲",
        "content": "秋入江山晚更妍，登高临远意凄然。\n且浮绿蚁眼前乐，底用虚名身后传。\n旧隐未教幽鹤怨，清溪终伴白鸥眠。\n老来举措多羞涩，强插黄花趁少年。",
        "dynasty": "宋",
        "collection_info": null
    },
    {
        "title": "九日诸人集于资福阁次高季应韵三首  其二",
        "author": "林季仲",
        "content": "隔竹通晖月自妍，樽前宝炬不须然。\n毫飞阁上千林湿，句落云间万井传。\n佳节敢辞通夕醉，宿酲还傍小窗眠。\n鬓边黄菊应相笑，白髮较多似去年。",
        "dynasty": "宋",
        "collection_info": null
    },
    {
        "title": "九日诸人集于资福阁次高季应韵三首  其三",
        "author": "林季仲",
        "content": "戏马台前草自妍，英雄何在竟茫然。\n江河犹带重阳恨，父老空将旧事传。\n去雁来鸿波浩荡，夕阳流水树芊眠。\n休休世味从来恶，细嚼霜英慰暮年。",
        "dynasty": "宋",
        "collection_info": null
    },
    {
        "title": "和高少保九日",
        "author": "林季仲",
        "content": "谁将淡墨扫秋山，乞与衰翁独倚栏。\n白髮试思何处去，黄花今有几人观。\n老来自觉情怀恶，客裏长嗟会面难。\n卷尽浮云放明月，与公同倒百杯盘。",
        "dynasty": "宋",
        "collection_info": null
    },
    {
        "title": "次韵张子猷赋凯旋之什",
        "author": "林季仲",
        "content": "十万貔貅拥鼓鞞，云间听得一声齐。\n祥开虎帐妖氛落，威迭鲸江怒浪低。\n晓日彩旌沙外转，春风归马柳边嘶。\n幕中自有燕公笔，合把奇功勒建溪。",
        "dynasty": "宋",
        "collection_info": null
    },
    {
        "title": "题薛献可新居次高仲贻韵",
        "author": "林季仲",
        "content": "高居占得野塘横，竹径桃蹊取次成。\n宿霭半兼朱户湿，好山长傍晚窗明。\n风吹酒面春情渺，月落诗肠夜味清。\n今日主人归定否，试听枝上子规声。",
        "dynasty": "宋",
        "collection_info": null
    },
    {
        "title": "送思深赴泉州录参",
        "author": "林季仲",
        "content": "南郭先生卧病余，瘦如骐骥服盐车。\n厌尝漆叶青黏散，旋理司空城旦书。\n长陌欲登秋色薄，一樽相对鬓毛疏。\n晋江波与温江接，消息频传双鲤鱼。",
        "dynasty": "宋",
        "collection_info": null
    },
    {
        "title": "和梁守饯诸贡士",
        "author": "林季仲",
        "content": "右文逢圣代，首善自神京。\n延及吴中士，咸称洛下英。\n我邦虽僻陋，此学号专精。\n耆旧风流在，山川气象新。\n元侯来作牧，后进頼提衡。\n有美僖公颂，谁高蜀守名。\n能书偕计吏，燕豆列宾荣。\n万里云霄路，抟风看去程。",
        "dynasty": "宋",
        "collection_info": null
    },
    {
        "title": "张叔靖咏萤次韵",
        "author": "林季仲",
        "content": "榛莽荒秋雨，郊垧接暮阴。\n挟明如自喜，穿隙互相寻。\n昼伏终羞日，宵征欲乱参。\n林惊光不定，叶脱势俱沈。\n代烛时临卷，随风屡拂琴。\n青荧行爝火，的皪漾沙金。\n巧自缘帘幙，翻令念藁砧。\n徘徊怜扇影，婉娈傍衣衿。\n窗曙星河落，江寒霜露深。\n危蹝怅何往，腐质谅难任。",
        "dynasty": "宋",
        "collection_info": null
    },
    {
        "title": "不见胡仲隶题苏溪僧壁",
        "author": "林季仲",
        "content": "念别三年久，相望一舍间。\n无人寄消息，风雨暗前山。",
        "dynasty": "宋",
        "collection_info": null
    },
    {
        "title": "宿天台石桥  其一",
        "author": "林季仲",
        "content": "卧听泉声似雨声，直愁泥滑马难行。\n世间疑事多如许，千百年来谁与明。",
        "dynasty": "宋",
        "collection_info": null
    },
    {
        "title": "宿天台石桥  其二",
        "author": "林季仲",
        "content": "今人议论只从多，篑土那能障大河。\n我有室庐亦方广，归途不向石桥过。",
        "dynasty": "宋",
        "collection_info": null
    },
    {
        "title": "钓台",
        "author": "林季仲",
        "content": "脱身归去亦何求，刚被声名落钓鈎。\n买得扁舟在祠下，从公觅取旧羊裘。",
        "dynasty": "宋",
        "collection_info": null
    },
    {
        "title": "宿雁荡能仁寺",
        "author": "林季仲",
        "content": "万壑千岩簇马蹄，羞将尘鬓照清溪。\n晚云带雨东风急，无数飞花过竹西。",
        "dynasty": "宋",
        "collection_info": null
    },
    {
        "title": "墨梅",
        "author": "林季仲",
        "content": "一枝炯炯照人寒，绝似溪桥立马看。\n祇恐春风解相怨，漏他消息入毫端。",
        "dynasty": "宋",
        "collection_info": null
    },
    {
        "title": "次韵十叔父书怀",
        "author": "林季仲",
        "content": "咸阳市上欲思归，人到于今笑李斯。\n老去何如我痴叔，了无一事独支颐。",
        "dynasty": "宋",
        "collection_info": null
    },
    {
        "title": "郊行感怀  其一",
        "author": "林季仲",
        "content": "路转溪迴草木香，有人荷笠山之阳。\n定知我是金华守，笑道牧民如牧羊。",
        "dynasty": "宋",
        "collection_info": null
    },
    {
        "title": "郊行感怀  其二",
        "author": "林季仲",
        "content": "羽仗霓旌去不还，空余菊水照人寒。\n至今山下无枯草，便是田家九转丹。",
        "dynasty": "宋",
        "collection_info": null
    },
    {
        "title": "郊行感怀  其三",
        "author": "林季仲",
        "content": "竹光野色凈祠堂，古木千章俨在傍。\n矫矫先生竟何往，痴儿犹认石为羊。",
        "dynasty": "宋",
        "collection_info": null
    },
    {
        "title": "郊行感怀  其四",
        "author": "林季仲",
        "content": "一夫容易缚淮阴，辟谷留侯念已深。\n去伴赤松聊尔尔，后人真向海山寻。",
        "dynasty": "宋",
        "collection_info": null
    },
    {
        "title": "题外兄毛国器壁",
        "author": "林季仲",
        "content": "尊酒相逢海一涯，娟娟妙月照人衣。\n重来时节君须记，流水桃花鱼正肥。",
        "dynasty": "宋",
        "collection_info": null
    },
    {
        "title": "题广照院壁",
        "author": "林季仲",
        "content": "晚溪飞出小桥斜，流水萦迂带落花。\n生怕人来问时事，杖藜聊復过僧家。",
        "dynasty": "宋",
        "collection_info": null
    },
    {
        "title": "罢金华留别双青",
        "author": "林季仲",
        "content": "手植双青十八年，墙头一见一凄然。\n饱尝霜露休相忆，我欲归耕瘴海边。",
        "dynasty": "宋",
        "collection_info": null
    },
    {
        "title": "萧德起诸人约游西湖小疾不赴",
        "author": "林季仲",
        "content": "倚杖臞然一病夫，羡君联骑出西湖。\n若逢佳处能相忆，寄与新诗作画图。",
        "dynasty": "宋",
        "collection_info": null
    },
    {
        "title": "游智者寺",
        "author": "林季仲",
        "content": "一径萦迂上翠微，乱红无数扑人衣。\n匆匆来往成何事，不似山禽自在飞。",
        "dynasty": "宋",
        "collection_info": null
    },
    {
        "title": "过荆山寺",
        "author": "林季仲",
        "content": "丛条曾欲截来辕，应讶行人数往还。\n归老故园犹得在，满斟杯酒谢荆山。",
        "dynasty": "宋",
        "collection_info": null
    },
    {
        "title": "赵殿撰赏红梅次韵",
        "author": "林季仲",
        "content": "西湖独未赋红梅，留待知音细细开。\n好把新诗补遗逸，不才空与作云来。",
        "dynasty": "宋",
        "collection_info": null
    },
    {
        "title": "秉烛照红梅再次前韵即席",
        "author": "林季仲",
        "content": "玉妃初醉下瑶台，紫雾深深拨不开。\n却恐错穿桃杏径，高烧银烛照归来。",
        "dynasty": "宋",
        "collection_info": null
    },
    {
        "title": "厌于行役感梅赋诗",
        "author": "林季仲",
        "content": "归袖曾攀墙外子，征鞍又拂雪中花。\n往来应被江梅笑，笑我经年不在家。",
        "dynasty": "宋",
        "collection_info": null
    },
    {
        "title": "次韵和康侍郎雪后小雨二首  其一",
        "author": "林季仲",
        "content": "残霙初伴梅梢月，小雨仍禁柳底春。\n莫厌酒摇金盏浪，更听歌绕画梁尘。",
        "dynasty": "宋",
        "collection_info": null
    },
    {
        "title": "次韵和康侍郎雪后小雨二首  其二",
        "author": "林季仲",
        "content": "白头羞见尊前烛，頳颊深凭瓮裏春。\n不分落梅纷似雪，更兼疏雨细如尘。",
        "dynasty": "宋",
        "collection_info": null
    },
    {
        "title": "登张知省溪楼  其一",
        "author": "林季仲",
        "content": "木落霜清橘柚香，榜歌迢递起沧浪。\n来鸿去鹜纷无数，怕上西楼望夕阳。",
        "dynasty": "宋",
        "collection_info": null
    },
    {
        "title": "登张知省溪楼  其二",
        "author": "林季仲",
        "content": "雁横霜渚水痕收，檐外微云去復留。\n多谢西风解人意，尽驱爽气入溪楼。",
        "dynasty": "宋",
        "collection_info": null
    },
    {
        "title": "登望湖楼",
        "author": "林季仲",
        "content": "胡尘漠漠暗中州，无力持颠漫自忧。\n花鸟相逢非昔日，不堪重上望湖楼。",
        "dynasty": "宋",
        "collection_info": null
    },
    {
        "title": "次韵苗彦先题薛献可新居四首  其一",
        "author": "林季仲",
        "content": "仙隐深深竹径中，杖藜还许我相从。\n君能惜取清阴在，斤斧须令赦箨龙。",
        "dynasty": "宋",
        "collection_info": null
    },
    {
        "title": "次韵苗彦先题薛献可新居四首  其二",
        "author": "林季仲",
        "content": "方塘环植绿杨新，朱户重重欲闭春。\n若许茅茨傍清泚，敢教鹅鸭恼比邻。",
        "dynasty": "宋",
        "collection_info": null
    },
    {
        "title": "次韵苗彦先题薛献可新居四首  其三",
        "author": "林季仲",
        "content": "西山拏得落檐前，飞翠侵帘夕更妍。\n心远地偏如靖节，江湖处处是斜川。",
        "dynasty": "宋",
        "collection_info": null
    },
    {
        "title": "次韵苗彦先题薛献可新居四首  其四",
        "author": "林季仲",
        "content": "轩槛青红压水滨，小桥斜出树横陈。\n功名豫计殊非计，且与龟鱼作主人。",
        "dynasty": "宋",
        "collection_info": null
    },
    {
        "title": "袁居士来自桐庐索诗赠二绝句  其一",
        "author": "林季仲",
        "content": "霜髯垂臆杖过眉，得得桐庐江上来。\n对我休谈钓台好，姓名方挂北山移。",
        "dynasty": "宋",
        "collection_info": null
    },
    {
        "title": "袁居士来自桐庐索诗赠二绝句  其二",
        "author": "林季仲",
        "content": "木落空山霜露寒，却驱羸马傍长安。\n君看仕路风波恶，孰与严陵七里滩。",
        "dynasty": "宋",
        "collection_info": null
    },
    {
        "title": "过东阳诸人饯别独刘叔明不至",
        "author": "林季仲",
        "content": "松竹森森灏气生，一帘疏雨故人情。\n扁舟还载离愁去，不见西城刘叔明。",
        "dynasty": "宋",
        "collection_info": null
    },
    {
        "title": "游大龙湫宿寿昌竹轩",
        "author": "林季仲",
        "content": "晚驱羸马下层丘，路转寒塘忆旧游。\n半夜雨声碎庭竹，更疑飞沫溅龙湫。",
        "dynasty": "宋",
        "collection_info": null
    },
    {
        "title": "题护国院竹光轩",
        "author": "林季仲",
        "content": "茶罢移床就竹眠，泠然风起和流泉。\n山禽未绝东归客，时送清音到枕边。",
        "dynasty": "宋",
        "collection_info": null
    },
    {
        "title": "罢官金华手植秋香而去通判赋诗勉强次韵",
        "author": "林季仲",
        "content": "孤根忆向雪中移，早被春风次第知。\n夺汝岩栖近城郭，多应相怨不相思。",
        "dynasty": "宋",
        "collection_info": null
    },
    {
        "title": "重九前一日宿灵岩",
        "author": "林季仲",
        "content": "马上衰颓只自嗟，惊心那復见黄花。\n花如相问终羞涩，底甚重阳不在家。",
        "dynasty": "宋",
        "collection_info": null
    },
    {
        "title": "送张侍郎归省",
        "author": "林季仲",
        "content": "时时去弄老莱衣，也似何蕃岁一归。\n相送江头无一语，寸心遥与白云飞。",
        "dynasty": "宋",
        "collection_info": null
    },
    {
        "title": "失题",
        "author": "林季仲",
        "content": "平生丘壑自相于，幽意悠然入画图。\n好向溪边石矶上，羊裘披我作狂奴。",
        "dynasty": "宋",
        "collection_info": null
    },
    {
        "title": "题康侍郎所居二首  其一",
        "author": "林季仲",
        "content": "閒居正怕门庭杂，学道仍嫌歧路多。\n仲蔚当时开一径，问渠初意果如何。",
        "dynasty": "宋",
        "collection_info": null
    },
    {
        "title": "题康侍郎所居二首  其二",
        "author": "林季仲",
        "content": "莫道水清偏得月，须知水浊亦全天。\n请看风定波平后，一颗灵珠依旧圆。",
        "dynasty": "宋",
        "collection_info": null
    },
    {
        "title": "富季申赋梅次韵四首  其一",
        "author": "林季仲",
        "content": "容易烦公问讯梅，昨宵还有几花开。\n窗寒月落知相忆，细细吹香过竹来。",
        "dynasty": "宋",
        "collection_info": null
    },
    {
        "title": "富季申赋梅次韵四首  其二",
        "author": "林季仲",
        "content": "雪意商量欲放梅，破寒先遣一条开。\n去年花下人何在，策我蹇驴归去来。",
        "dynasty": "宋",
        "collection_info": null
    },
    {
        "title": "富季申赋梅次韵四首  其三",
        "author": "林季仲",
        "content": "谁将消息报江梅，一点先从雪裏开。\n怪见逢迎有深意，我家曾与写真来。",
        "dynasty": "宋",
        "collection_info": null
    },
    {
        "title": "富季申赋梅次韵四首  其四",
        "author": "林季仲",
        "content": "未知何处是真梅，雪拥溪桥拨不开。\n莫讶行人数回首，西风十里送香来。",
        "dynasty": "宋",
        "collection_info": null
    },
    {
        "title": "访梅值雪示觉慈昇老",
        "author": "林季仲",
        "content": "林峦出没晚云低，旋放寒梅照浅溪。\n雪意殷勤解留客，不教归马识东西。",
        "dynasty": "宋",
        "collection_info": null
    },
    {
        "title": "和康侍郎喜雪二首  其一",
        "author": "林季仲",
        "content": "六出随轩逞厥祥，天人应感得能忙。\n使君未到然香处，先有心香叩上苍。",
        "dynasty": "宋",
        "collection_info": null
    },
    {
        "title": "和康侍郎喜雪二首  其二",
        "author": "林季仲",
        "content": "不扫林间一径开，夜深留伴月皑皑。\n问谁踏我琼瑶碎，新有诗筒破晓来。",
        "dynasty": "宋",
        "collection_info": null
    },
    {
        "title": "宿中竺碧梧轩",
        "author": "林季仲",
        "content": "梦破初惊枕簟秋，懒思身世独搔头。\n山禽强欲知人事，叶底移时语未休。",
        "dynasty": "宋",
        "collection_info": null
    },
    {
        "title": "宿钱塘江诗",
        "author": "林季仲",
        "content": "大江推月上层霄，夜色分人此最饶。\n乡国未成千里梦，海门又捲五更潮。",
        "dynasty": "宋",
        "collection_info": null
    },
    {
        "title": "失子",
        "author": "林季仲",
        "content": "檐鹊哺雏时自喜，垄牛舐犊互相嘘。\n老妻觑我无他语，欢笑何年得似渠。",
        "dynasty": "宋",
        "collection_info": null
    },
    {
        "title": "句  其一",
        "author": "林季仲",
        "content": "北山未忍轻相别，更许行人雪后看。",
        "dynasty": "宋",
        "collection_info": null
    },
    {
        "title": "句  其二",
        "author": "林季仲",
        "content": "寒声落鸿雁，秋意着梧桐。",
        "dynasty": "宋",
        "collection_info": null
    },
    {
        "title": "句",
        "author": "杨晨",
        "content": "结网㜷教女，操舟罢诟男。",
        "dynasty": "宋",
        "collection_info": null
    },
    {
        "title": "题分宜上松晚香堂",
        "author": "沈庄可",
        "content": "魏公判相州，始作昼锦堂。\n老圃秋色淡，自爱晚节香。\n怡斋怀紫绶，得诰归故乡。\n葺圃承祖志，构堂先庐傍。\n命名仰前哲，阔步追遗芳。\n人生随分定，鹏鷃自殊翔。\n富贵任适志，余暇聊徜徉。\n譬彼兰与菊，托根花卉场。\n荣枯有迟速，代谢从暄凉。\n百年倏过半，鬚髮各已苍。\n多情感会别，聚散安可常。\n非惟隔今古，况復阅兴亡。\n何以消我忧，一醉万虑忘。\n季子久颠沛，买臣早疏狂。\n纍纍暮年印，得失宁相偿。\n何如光霁时，呼客同举觞。\n静中猿鸟乐，闲处日月长。\n愿坚岁寒操，有如傲霜黄。",
        "dynasty": "宋",
        "collection_info": null
    },
    {
        "title": "秀野园",
        "author": "沈庄可",
        "content": "西京五亩园，花木秀而野。\n坡仙作此诗，盛事记司马。\n深夜独乐堂，气象极闲雅。\n晚芳相元佑，勋名动夷夏。",
        "dynasty": "宋",
        "collection_info": null
    },
    {
        "title": "古上方",
        "author": "邵彪",
        "content": "凌云细路险可遵，稍从飞锡攀嶙峋。\n乌巢崔嵬寄林莽，蚁穴细碎严君臣。\n震开楼阁一弹指，俯览世界千微尘。\n人间劫火变灭尽，此地独与湖山新。",
        "dynasty": "宋",
        "collection_info": null
    },
    {
        "title": "丹阳怀古",
        "author": "邵彪",
        "content": "故里诗人去，湖山最寂寥。\n草深张祜宅，花暗许浑桥。\n凤髓何时续，蓬萍触处飘。\n鸿冥杳难及，霜鬓两萧萧。",
        "dynasty": "宋",
        "collection_info": null
    },
    {
        "title": "赋丹阳县治沧浪台",
        "author": "邵彪",
        "content": "秦凿断巘崿，晋圃亡町畦。\n事古迹茫昧，天高水渺瀰。\n缅怀褚季野，清坐行四时。\n仓黄挤兴公，无乃醉魂迷。\n不如颜中书，藻舟赋新诗。\n芜废今几年，黄鹄怨坏陂。\n令尹古循良，见利勇有为。\n如云拥万锸，矢矫出大堤。\n蛟龙鼓洪涛，鸥鹭舞寒漪。\n危台俯回渚，长怀旷遐睎。\n乃知高世心，宜与湖山期。\n下注万顷田，水田数斗泥。\n民乐我亦乐，举觞淡忘归。",
        "dynasty": "宋",
        "collection_info": null
    },
    {
        "title": "压云轩",
        "author": "邵彪",
        "content": "绝顶地平易，轩窗风怒号。\n半空垂象纬，四面涌波涛。\n洞僻封苔藓，泉深冷骨毛。\n登临欲忘返，城市厌烦劳。",
        "dynasty": "宋",
        "collection_info": null
    },
    {
        "title": "游百岩",
        "author": "李士美",
        "content": "珍重东平入凤城，锦笺双羽蹙南征。\n马蹄不惧拦关雪，一驾须骑万里逞。",
        "dynasty": "宋",
        "collection_info": null
    },
    {
        "title": "句",
        "author": "李士美",
        "content": "何须百炼鑑，自胜五兵符。",
        "dynasty": "宋",
        "collection_info": null
    },
    {
        "title": "元宵词二首  其一",
        "author": "黄彦辉",
        "content": "琥珀盏中云母钟，琉璃光射水晶宫。\n风随兰麝香千里，人在莲花影万重。",
        "dynasty": "宋",
        "collection_info": null
    },
    {
        "title": "元宵词二首  其二",
        "author": "黄彦辉",
        "content": "鰲头移得山三岛，月下传来灯万枝。\n香陌马嘶红萼锦，翠楼人倚绿杨眉。",
        "dynasty": "宋",
        "collection_info": null
    },
    {
        "title": "古寺",
        "author": "黄彦辉",
        "content": "古寺云深去路赊，来分僧钵共生涯。\n依稀池草成春梦，容易江梅老岁华。\n长铗悲弹三尺雪，短檠寒落五更花。\n夜来风雨催归急，为报河阳令尹家。",
        "dynasty": "宋",
        "collection_info": null
    },
    {
        "title": "七星岩",
        "author": "叶南仲",
        "content": "斗峯遥认旧嵩台，为劝耕农特地来。\n短李高名光翠壁，僞刘真蹟没苍苔。\n洞天日永风埃静，岩窦云收霁色开。\n好景最宜供宴赏，操觚欲赋愧非才。",
        "dynasty": "宋",
        "collection_info": null
    },
    {
        "title": "山行",
        "author": "曹纬",
        "content": "日出过山头，日入宿山下。\n我行山亦行，隐隐似奔马。\n朝昏山送迎，山意自倾写。\n借问征途间，谁如此山者。",
        "dynasty": "宋",
        "collection_info": null
    },
    {
        "title": "自齐山借舟泛湖还家",
        "author": "曹纬",
        "content": "十里平湖漫不流，晚风吹浪打行舟。\n定知归得侵灯火，家在菰蒲最尽头。",
        "dynasty": "宋",
        "collection_info": null
    },
    {
        "title": "客有遗予画梅花者淡墨晕成因命之曰梅影",
        "author": "曹纬",
        "content": "忆昔神游姑射山，梦中栩栩片时还。\n冰肤不许寻常见，故隐轻云薄雾间。",
        "dynasty": "宋",
        "collection_info": null
    },
    {
        "title": "雁",
        "author": "曹纬",
        "content": "云飞水宿过炎凉，回想来时道路长。\n夜月照惊惟弔影，朔风吹断不成行。\n人间无处逃矰缴，岁晚何曾饱稻粱。\n傥以能鸣免烹死，繫书犹可到衡阳。",
        "dynasty": "宋",
        "collection_info": null
    },
    {
        "title": "清溪亭",
        "author": "曹纬",
        "content": "波平渺渺草萋萋，远目非昏望欲迷。\n敢以安閒侵白鸟，聊将衰病照清溪。\n百年无事双蓬鬓，万里归心独杖藜。\n徙倚无人见牢落，水流东去夕阳西。",
        "dynasty": "宋",
        "collection_info": null
    },
    {
        "title": "次韵曹好谦负春",
        "author": "曹纬",
        "content": "作计寻芳不属贫，可怜风物自良辰。\n飞花有意能留客，啼鸟多情解唤人。\n涉世乍惊翻手薄，论交多语白头新。\n十年异县伤流落，来往山州枉过春。",
        "dynasty": "宋",
        "collection_info": null
    },
    {
        "title": "春日忆西湖简家弟元宠",
        "author": "曹纬",
        "content": "天涯孤客意堪哀，病眼逢春只强开。\n闭户不知花老去，捲帘方觉燕归来。\n风休潩水光如拭，雨霁箕山翠作堆。\n遥想西湖图画裏，几多车马踏青回。",
        "dynasty": "宋",
        "collection_info": null
    },
    {
        "title": "句  其一",
        "author": "曹纬",
        "content": "水带断槎流。",
        "dynasty": "宋",
        "collection_info": null
    },
    {
        "title": "句  其二",
        "author": "曹纬",
        "content": "天涯少知遇。",
        "dynasty": "宋",
        "collection_info": null
    },
    {
        "title": "句  其三",
        "author": "曹纬",
        "content": "日依平野没。",
        "dynasty": "宋",
        "collection_info": null
    },
    {
        "title": "句  其四",
        "author": "曹纬",
        "content": "登临独立时。",
        "dynasty": "宋",
        "collection_info": null
    },
    {
        "title": "句  其五",
        "author": "曹纬",
        "content": "孤芳高节共亭亭。",
        "dynasty": "宋",
        "collection_info": null
    },
    {
        "title": "句  其六",
        "author": "曹纬",
        "content": "数枝春色岂无情。",
        "dynasty": "宋",
        "collection_info": null
    },
    {
        "title": "句  其七",
        "author": "曹纬",
        "content": "自笑无机触事真。",
        "dynasty": "宋",
        "collection_info": null
    },
    {
        "title": "竹间见梅",
        "author": "曹组",
        "content": "霜雪俱怜节操奇，碧鲜红润两相宜。\n渭滨初种谩千亩，陇上寄来惟一枝。\n酸实不供饥凤啄，暗香翻许此君知。\n佳人零落空山久，况是天寒日暮时。",
        "dynasty": "宋",
        "collection_info": null
    },
    {
        "title": "闻鸠鸣有感",
        "author": "曹组",
        "content": "鸣鸠一声斑竹林，怀远感时惊寸心。\n却忆南园春半夜，荠花如雪草初深。",
        "dynasty": "宋",
        "collection_info": null
    },
    {
        "title": "鸳鸯",
        "author": "曹组",
        "content": "苹洲花屿接江湖，头白成双得自如。\n春院有时描一对，日长消尽绣工夫。",
        "dynasty": "宋",
        "collection_info": null
    },
    {
        "title": "翡翠",
        "author": "曹组",
        "content": "窥鱼潜立小荷圆，照水飞鸣更碧鲜。\n鬬草人归寻坠翼，绮窗归去补花钿。",
        "dynasty": "宋",
        "collection_info": null
    },
    {
        "title": "秋夜宿学",
        "author": "曹组",
        "content": "促织声中破月悬，水生寒气近湖边。\n城头三鼓夜方半，窗下一灯人未眠。\n辛苦诗书怜此日，奋飞功业定何年。\n太平干禄无他径，只有乡书可荐贤。",
        "dynasty": "宋",
        "collection_info": null
    },
    {
        "title": "寒食辇下",
        "author": "曹组",
        "content": "海棠时节又清明，尘敛烟收雨乍晴。\n几处青帘沽酒市，一竿红日卖花声。\n綵毬时向梭门过，绣毂遥随辇路行。\n日暮人人醉归去，熙熙春物见昇平。",
        "dynasty": "宋",
        "collection_info": null
    },
    {
        "title": "赏心亭",
        "author": "曹组",
        "content": "白鹭洲边芦叶黄，石头城下水茫茫。\n江山不管事兴废，今古坐令人感伤。\n六代豪华空处所，千秋城阙委荒凉。\n空余眼外无穷景，助我凭栏到夕阳。",
        "dynasty": "宋",
        "collection_info": null
    },
    {
        "title": "夹竹桃花",
        "author": "曹组",
        "content": "晓栏红翠凈交阴，风触芳葩笑不任。\n既有柔情慕高节，即宜同抱岁寒心。",
        "dynasty": "宋",
        "collection_info": null
    },
    {
        "title": "夜归曲",
        "author": "曹组",
        "content": "饥乌哑哑啼暮寒，回风急雪飘朱阑。\n琐窗绣阁艷红兽，画幕金泥摇彩鸾。\n吴粧秀色攒眉绿，能唱襄阳大堤曲。\n酒酣横管咽孤吟，吹裂柯亭傲霜竹。\n远空寒云浑不动，老狐应渡黄河冻。\n暗回微暖入江梅，何处荒榛挂幺凤。\n归来祇夸青连钱，貂茸拥鼻行翩翩。\n笼纱蜜炬照飞霰，十二玉楼人未眠。",
        "dynasty": "宋",
        "collection_info": null
    },
    {
        "title": "句  其一",
        "author": "曹组",
        "content": "茅屋萧然野水东。",
        "dynasty": "宋",
        "collection_info": null
    },
    {
        "title": "句  其二",
        "author": "曹组",
        "content": "江雨带潮来。",
        "dynasty": "宋",
        "collection_info": null
    },
    {
        "title": "题方干旧隐",
        "author": "陈最",
        "content": "百里青山数曲溪，茂林修竹此高栖。\n相寻似访壶中景，他日重来路不迷。",
        "dynasty": "宋",
        "collection_info": null
    },
    {
        "title": "题疏山",
        "author": "周之翰",
        "content": "危亭敞层巅，上与霄汉逼。\n化工无藏技，遥露一寸碧。\n天风扫微云，宛转树头直。\n不须剪狂柯，自与眼界极。\n道人久何营，白足谢尘域。\n苔青石磴险，携客半支锡。\n瘦竹漏残日，清禽破初寂。\n岂知不可留，何苦事行役。\n薄浪吹船头，又作城中适。\n回首谢书山，他年问消息。",
        "dynasty": "宋",
        "collection_info": null
    },
    {
        "title": "中秋登青原台",
        "author": "郑作肃",
        "content": "去年中秋节，邻州正弄兵。\n羽檄方四驰，酒觞难一倾。\n今年当此日，往事久已平。\n不但櫜弓矢，又復见丰登。\n桂魄十分满，暮容千里晴。\n节物向人好，江山入眼明。\n羣峰翠霭鬰，静练秋光澄。\n霜竹裂石响，焦桐号钟清。\n嶪嶪高台上，飘飘欲云凌。\n矫首宇宙宽，顾影尘滓轻。\n今夕定何夕，此身非幻身。\n谓言坐中客，不饮若为情。",
        "dynasty": "宋",
        "collection_info": null
    },
    {
        "title": "寄李忠定公",
        "author": "郑昌龄",
        "content": "雅望三朝第一流，端如砥柱屹清秋。\n爱君炯炯无他志，许国堂堂不自谋。\n梦绕苍龙新阙角，凉生黄鹤旧楼头。\n中兴真主须真相，未雪双銮耻未休。",
        "dynasty": "宋",
        "collection_info": null
    },
    {
        "title": "挽李忠定公",
        "author": "郑昌龄",
        "content": "炎图第一相萧公，王谢风流愧下风。\n力正君臣先僞楚，不将金帛问和戎。\n输忠自昔忘夷险，注意如今见始终。\n驻马佳城天莫问，寒空惨淡没孤鸿。",
        "dynasty": "宋",
        "collection_info": null
    },
    {
        "title": "谢秦桧",
        "author": "郑昌龄",
        "content": "先生傲睨醉觞旁，不觉滂沱入醉乡。\n来诗恐是醉中语，使我大笑讥荒唐。",
        "dynasty": "宋",
        "collection_info": null
    },
    {
        "title": "题说法台",
        "author": "郑昌龄",
        "content": "四十高峰绕法台，峰峰嶙峋玉莲开。\n岚光拥翠猿啼遍，松盖移阴鹤唳回。\n贝叶乍翻钟磬暝，金沙犹伏地炉灰。\n天冠隐处多奇绝，时见弥空花雨来。",
        "dynasty": "宋",
        "collection_info": null
    },
    {
        "title": "题太平兴国宫留云阁",
        "author": "何致",
        "content": "隐约山光到户，萧疏竹影侵窗。\n昼静几声啼鸟，夜深一枕寒江。",
        "dynasty": "宋",
        "collection_info": null
    },
    {
        "title": "题太平兴国宫",
        "author": "张汉彦",
        "content": "神仙所居真福地，帝遣仙官下人世。\n开元圣主梦潜通，九天使者何灵异。\n绛节霓旌射紫霄，风吹仙袂还飘飘。\n群官再拜所共睹，至今传闻时未遥。\n眼前不见吴生笔，劫火俱焚余败壁。\n当时壮丽为一空，每对荆蓁频叹息。\n谁人再造成奇功，巍巍宝殿尤瑰雄。\n我来祈福不为己，喜见气象昇平中。",
        "dynasty": "宋",
        "collection_info": null
    },
    {
        "title": "石仙观",
        "author": "张汉彦",
        "content": "苍崖如壁立，神仙好岩居。\n杖藜往佳招，还与胜境俱。\n寻幽憩真馆，访古得遗书。\n傍有千寻木，中藏蝉蜕躯。\n终然跻绝顶，眼界聊一舒。\n军峯散云雨，盱水带城隅。\n始知众山小，端欲隘寰区。\n达人等大观，笑彼形器拘。\n天寒风景暮，归兴促篮舆。\n幸兹及官闲，行色可徐徐。\n前修傥可作，微禄亦何须。\n眷言还故山，着论拟潜夫。",
        "dynasty": "宋",
        "collection_info": null
    },
    {
        "title": "烂柯山",
        "author": "赵师圣",
        "content": "姑蔑城南问烂柯，篮舆踏翠晚来过。\n岩前云拥杉松老，席上棋敲日月多。\n四序秋光浮澹荡，半空钟韵绕嵯峨。\n仙人去后余残局，风雨山深长薜萝。",
        "dynasty": "宋",
        "collection_info": null
    },
    {
        "title": "句",
        "author": "潘先生",
        "content": "大江今古怒声怒，长为将军气不平。",
        "dynasty": "宋",
        "collection_info": null
    },
    {
        "title": "客观余孝经传感而有作",
        "author": "张九成",
        "content": "古人文莹理，后人工作文。\n文工理愈暗，纸札何纷纷。\n君看六艺学，天葩吐奇芬。\n诗书分体制，礼乐造干坤。\n千歧更万辙，要以一理存。\n如何臻至理，当从践履论。\n跋涉经险阻，衝冒恤寒温。\n孝弟作选锋，道德严中军。\n仰观精俯察，万象入见闻。\n不劳施斧凿，笔下生烟云。\n高以君尧舜，下以觉斯民。\n君如不我鄙，时来对炉熏。",
        "dynasty": "宋",
        "collection_info": null
    },
    {
        "title": "见柿树有感",
        "author": "张九成",
        "content": "兹山余初来，掩冉柿叶青。\n相去未三月，柿花亦已零。\n及兹寻去路，纍纍满空庭。\n人生岂无情，眷眷不忍行。\n严霜八九月，百草不復荣。\n唯君粲丹实，独挂秋空明。\n寄语看园翁，勿使堕秋风。\n愿比樱桃春，置之大明宫。",
        "dynasty": "宋",
        "collection_info": null
    },
    {
        "title": "鲁直上东坡古风坡和之因次其韵  其一",
        "author": "张九成",
        "content": "幽兰如君子，閒雅翰墨场。\n春风晓畦暖，斜日半窗光。\n竟夕澹相对，菲菲吐暗香。\n掩关清杖屦，帘卷度修廊。\n钗玉茎分紫，官梅花更黄。\n岂惟堪纫佩，试伴菊英尝。\n退处深林好，休移庭户傍。\n自同凡草茂，无事莫相伤。",
        "dynasty": "宋",
        "collection_info": null
    },
    {
        "title": "鲁直上东坡古风坡和之因次其韵  其二",
        "author": "张九成",
        "content": "浮筠云海上，时作钟磬声。\n政似月中桂，不比首阳苓。\n蓬莱日月长，顷刻已千龄。\n羣仙集其下，谈笑得长生。\n回首看尘世，秋瓜易落蔕。\n青鸾何时来，欲作飞升计。\n众真问平安，此诗烦送似。",
        "dynasty": "宋",
        "collection_info": null
    },
    {
        "title": "癸亥初到岭下寄汪圣锡",
        "author": "张九成",
        "content": "人物苦难得，闭眼不敢看。\n孤芳擢荒秽，秀色出榛菅。\n怀我同心友，正在天一端。\n文字妙入圣，操履到所难。\n美玉经三煅，贞松过凝寒。\n怜我窜庾岭，色惨颜不欢。\n书来每慰荐，苦语余辛酸。\n不上泰山顶，安知天地宽。\n相思暮烟起，片月过前滩。",
        "dynasty": "宋",
        "collection_info": null
    },
    {
        "title": "正月二十日出城",
        "author": "张九成",
        "content": "春风驱我出，骑马到江头。\n出门日已暮，独游无献酬。\n江山多景物，春色满汀洲。\n隔岸花绕屋，斜阳明戍楼。\n人家渐成聚，炊烟天际浮。\n日落雾亦起，羣山定在不。\n江柳故撩人，萦帽不肯休。\n风流乃如此，一笑忘百忧。\n随行亦有酒，无地可迟留。\n聊写我心耳，长歌思悠悠。",
        "dynasty": "宋",
        "collection_info": null
    },
    {
        "title": "二十六日復出城",
        "author": "张九成",
        "content": "杜门不肯出，既出不忍归。\n借问胡为尔，江山栖落晖。\n濯濯漱寒玉，青青入烟霏。\n柳色明沙岸，花枝作四围。\n玉塔天外小，渔舟云际微。\n兴远俗情断，心閒人事稀。\n我本江湖人，误落市朝机。\n计拙物多忤，身臞道则肥。\n所以此胜槩，一见不我违。\n吟余尚多思，白鸟背人飞。",
        "dynasty": "宋",
        "collection_info": null
    },
    {
        "title": "十二日出城见隔江茅舍可爱",
        "author": "张九成",
        "content": "茅屋临江上，四面惟柴荆。\n绿阴绕篱落，窗几一以明。\n门前滩水急，日与白鸥盟。\n不知何隐士，居此復何营。\n朝来四山碧，晚际沙鸟鸣。\n棋声度竹静，江深琴调清。\n终携一尊酒，造门相对倾。\n心期羲皇上，安用知姓名。",
        "dynasty": "宋",
        "collection_info": null
    },
    {
        "title": "客至",
        "author": "张九成",
        "content": "客有叩门者，冠剑何巍巍。\n登堂各就坐，酬答好言词。\n中席客轩眉，扬袂论是非。\n纷纷乱我耳，扰扰败人思。\n主人默无语，仰看孤鸿飞。\n须臾进盘馔，劝客酒一巵。\n谓言西山好，爽气入吾扉。\n客思亦沈寂，炉熏自霏霏。",
        "dynasty": "宋",
        "collection_info": null
    },
    {
        "title": "食苦笋",
        "author": "张九成",
        "content": "吾乡苦笋佳，出处惟石屋。\n玉肌腻新酥，黄衣缘深绿。\n林深恐人知，头角互出缩。\n烟雨养春姿，此物未成熟。\n三月腊酒香，开罇慰幽独。\n烹庖入盘俎，点酱真味足。\n未须五鼎牛，聊称一囊粟。\n朅来庾岭下，岁月去何速。\n经冬又七春，未分穷途哭。\n今朝好事者，惠我生一束。\n头髠甲斓斑，味恶韵粗俗。\n儿童不惯尝，哕噫惊媪仆。\n老妻念乡味，放箸泪盈目。\n丈夫志有在，何事校口腹。\n呼奴更倾酒，一笑风生谷。",
        "dynasty": "宋",
        "collection_info": null
    },
    {
        "title": "示两儿",
        "author": "张九成",
        "content": "余性便静素，于世寡所谐。\n惟余黄卷裏，聊与古人偕。\n古人不可期，古心尚可窥。\n当其会意时，悠然忘渴饥。\n可怜朝市人，大与古相违。\n所得眇何有，所亡无町畦。\n嗟乎寓此生，惟善为可为。\n舍善亦何乐，至死有余悲。\n晤此聊自警，亦以警吾儿。",
        "dynasty": "宋",
        "collection_info": null
    },
    {
        "title": "有客",
        "author": "张九成",
        "content": "春雨止復作，闭门无与居。\n童奴告予言，有客叩吾庐。\n束带出见之，颀然一丈夫。\n手携一尊酒，辞气何晏如。\n谓言久闻名，曾未瞻簪裾。\n天寒宜饮酒，一杯聊以娱。\n盘飧亦草草，蔬果间溪鱼。\n颜色温胜玉，言谈贯如珠。\n岂期有道者，而来警我愚。\n酒酣意两适，心閒乐有余。\n四海元有人，君勿轻荒区。",
        "dynasty": "宋",
        "collection_info": null
    },
    {
        "title": "读梅圣俞诗",
        "author": "张九成",
        "content": "吾生前辈后，不及识诸公。\n每读诸公集，想见其音容。\n圣俞仁庙时，欧公最相知。\n春风一杯酒，夜坐数章诗。\n雍容长者风，忠厚君子辞。\n格律从正始，句法自炉锤。\n衮衮鸣山泉，款款语亲闱。\n试一涉其流，超然忘百忧。\n后辈亦有作，岂曰不冥搜。\n雕琢伤正气，磔裂无全牛。\n堙鬰暗大理，矜夸堕轻浮。\n所以圣俞诗，把玩不能休。\n死者如可作，吾其与之游。",
        "dynasty": "宋",
        "collection_info": null
    },
    {
        "title": "菖蒲",
        "author": "张九成",
        "content": "石盆养寒翠，六月如三冬。\n勿云数寸碧，意若千丈松。\n劲节凌孤竹，虬根蟠老龙。\n傲霜滋正气，泣露泫春容。\n座有江湖趣，眼无尘土踪。\n终朝澹相对，浇我磊磈胸。",
        "dynasty": "宋",
        "collection_info": null
    },
    {
        "title": "三月晦到大庾",
        "author": "张九成",
        "content": "我登超然台，积雨久不止。\n台下柳成行，柳下满塘水。\n环塘率乔木，照影弄清泚。\n恍如在故乡，西湖古寺裏。\n气象极幽深，景物尽苍翠。\n十年劳梦想，一夕居眼底。\n独坐不能去，颓然起深思。\n钟鸣主人归，烛光何烨炜。\n笑语復移时，夜久余当起。\n归路夫何如，江声寒玉碎。",
        "dynasty": "宋",
        "collection_info": null
    },
    {
        "title": "勾漕送建茶",
        "author": "张九成",
        "content": "我谪庾岭下，年年饷焦坑。\n味虽轻且嫩，越宿苦还生。\n分甘尝此品，敢望建溪烹。\n勾公道义重，不与炎凉并。\n持节漕七闽，风采照百城。\n冤苦尽昭雪，草木亦欣荣。\n得新未肯尝，包封寄柴荆。\n罪罟敢当此，自碾供百灵。\n捧杯啜其余，云腴彻顶清。\n爽气生几席，清飚起檐楹。\n顿觉凡骨蜕，疑在白玉京。\n整冠朝金阙，鸣佩谒东皇。\n须臾还旧观，坐见百虑平。",
        "dynasty": "宋",
        "collection_info": null
    },
    {
        "title": "五月十七日冒暑报谒",
        "author": "张九成",
        "content": "炎热不可触，报谒当及时。\n登车汗如洗，黾勉将何之。\n城隅行诘屈，路转沿江湄。\n仰看山列黛，俯瞰水沦漪。\n心宽天地大，思远云雾披。\n犹如尘土中，忽见元紫芝。\n暑气眇何许，清凉今在兹。\n客子且休辔，与汝同此嬉。\n人生贵自适，奔走亦奚为。",
        "dynasty": "宋",
        "collection_info": null
    },
    {
        "title": "九月七夜喜新凉",
        "author": "张九成",
        "content": "晚来天宇阴，便有如许凉。\n衣襟不作苦，灯火耿寒光。\n青编如故人，入眼兴未央。\n忆昔炎歊日，蒸鬰如扬汤。\n百事懒不支，何暇考短长。\n念此深自喜，拂窗凈琴张。\n老来纵眵昏，闭目自焚香。\n心清神亦正，圣贤俨在傍。\n此意勿轻语，此景吾弗忘。",
        "dynasty": "宋",
        "collection_info": null
    },
    {
        "title": "十一月忽见雪片居此七年未尝见也",
        "author": "张九成",
        "content": "寒色遽如许，神清瘦不禁。\n瓦沟声磔索，珠琲乱衣襟。\n斯须忽復变，玉片堕前林。\n风劲势回旋，飘零蔽遥岑。\n落此炎瘴地，七年到于今。\n不见六花飞，况闻寒玉音。\n今年盈尺瑞，天以慰吾心。\n呼儿具杯盘，开樽须满斟。\n更制白雪辞，入我绿绮琴。",
        "dynasty": "宋",
        "collection_info": null
    },
    {
        "title": "庚午正月七夜自咏",
        "author": "张九成",
        "content": "余性寡所谐，平生惟自得。\n谈名颈深缩，论利面作赤。\n文不贵雕虫，诗尤恶鈎擿。\n粗豪真所畏，机巧非予匹。\n所以常闭门，千载求知识。\n黄卷有可人，为之忘寝食。\n亦復爱山水，策杖无与适。\n看云独忘归，听泉常永日。\n内乐万事休，中虚众妙入。\n欲以语斯人，此事吾无力。\n道丧亦久矣，无言三叹息。",
        "dynasty": "宋",
        "collection_info": null
    },
    {
        "title": "偶题",
        "author": "张九成",
        "content": "道立神自昌，心閒气常正。\n平生饱此味，不与时俗竞。\n得失了不关，荣辱任无定。\n君看富贵人，表裏互驰骋。\n雍容若恬澹，笑语多陷穽。\n见此辄自喜，魂梦亦清凈。\n告我同学者，谨勿落此径。",
        "dynasty": "宋",
        "collection_info": null
    },
    {
        "title": "课书",
        "author": "张九成",
        "content": "汲汲我何事，爱此窗日光。\n北门终日开，风透轩槛凉。\n贫病何以疗，六经真古方。\n荣辱顿尔失，太山亦毫芒。\n呼儿来读书，絃诵惊满堂。\n仕途有捷径，掩口笑我狂。",
        "dynasty": "宋",
        "collection_info": null
    },
    {
        "title": "读书  其一",
        "author": "张九成",
        "content": "伊余生三吴，窜逐落荒外。\n大目试环顾，四海等一芥。\n谁能于其间，清浊分泾渭。\n含菽亦饱满，食蘗有余味。\n不羡嵇叔夜，左右持酒蟹。\n大哉黄卷中，日与圣贤对。",
        "dynasty": "宋",
        "collection_info": null
    },
    {
        "title": "读书  其二",
        "author": "张九成",
        "content": "横浦非吾土，久寓亦何聊。\n不学元相国，百斛贮胡椒。\n饥寒何以遣，唯以文字消。\n方其得意处，捽茹亦逍遥。\n顿忘物我情，天地本宽饶。\n告尔二三子，我歌汝其谣。",
        "dynasty": "宋",
        "collection_info": null
    },
    {
        "title": "罢禄",
        "author": "张九成",
        "content": "嗟余命偏奇，一生堕枯槁。\n虽无青菁饭，颜色亦自好。\n富贵点污人，修洁终可保。\n居处既悠悠，衣食亦草草。\n静观天宝间，脂泽逞淫姣。\n冰山赫日来，随例须崩倒。\n所得无纤毫，所丧不到老。\n施施若无事，忧心惄如捣。",
        "dynasty": "宋",
        "collection_info": null
    },
    {
        "title": "偶成",
        "author": "张九成",
        "content": "冒热不安寝，整冠常夙兴。\n清风入我怀，眷眷如有情。\n嗟彼朝市人，正与膏火争。\n藏机入鈎钤，肆辩纷纵横。\n所得无几何，所嗟无一诚。\n往来各有趣，南北自分朋。\n明德天所相，欺诬祸所婴。\n犹如赴火蛾，缠绵尚营营。\n悟此澹无作，不与炎凉并。\n居閒苦无事，驱马出南城。\n登山猿不避，鼓棹鸥靡惊。\n谁知瘴岚中，谈笑适此生。\n祥凤非矫矫，高鸿本冥冥。\n请君少安坐，此诗殊可听。",
        "dynasty": "宋",
        "collection_info": null
    },
    {
        "title": "游尘外亭呈妙喜老师陈元器郑叔茂沈季诚",
        "author": "张九成",
        "content": "我本山中人，推出尘寰裏。\n鸟囚不忘飞，今日乃来此。\n长江流吾前，列岫环其趾。\n豁然万古心，揽之不盈袂。\n同来二三友，秀句粲玉齿。\n中有奇道人，机锋如建水。\n此境到吾徒，成一段奇事。",
        "dynasty": "宋",
        "collection_info": null
    },
    {
        "title": "寄端砚与樊茂实因作诗以遗之",
        "author": "张九成",
        "content": "端溪石砚天下奇，紫光夜半吐虹霓。\n不同凡石追时好，要与日月争光辉。\n韬藏久矣不敢用，惟恐翰墨污染之。\n樊子文章有余地，汪汪万顷谁敢窥。\n赠君此砚勿轻弃，经史妙处其发挥。\n飞流溅沫满天下，要使咳唾皆珠玑。",
        "dynasty": "宋",
        "collection_info": null
    },
    {
        "title": "怀汪圣锡",
        "author": "张九成",
        "content": "美玉藏精璞，明珠媚深渊。\n天清气或朗，光景露涓涓。\n或者辄按剑，奇才叹难全。\n之子英杰人，声名何轩轩。\n妙龄魁四海，终始皆称贤。\n过眼不再读，悟心非口传。\n文真翻手成，识超余子先。\n森森列五岳，浩浩朝百川。\n谓年未三十，当握造化权。\n陶甄到唐虞，修洁偕渊骞。\n谁云一戢翅，沈滞十二年。\n众论今未谐，子心方藐然。\n磨礲尽箭镞，刮洗成混圆。\n上造羲轩外，下极宣政前。\n讨论分本末，鈎赜穷由缘。\n遥遥数千载，恍然落眼边。\n斯文天其兴，子能常踬颠。\n试看桃李花，三春何暄妍。\n未及瞬息间，飘零堕风烟。\n青青乔松枝，霜雪弥贞坚。\n子如识此理，聊卧白云巅。",
        "dynasty": "宋",
        "collection_info": null
    },
    {
        "title": "送郑仲远",
        "author": "张九成",
        "content": "仲远英俊人，落笔惊飞电。\n来自神仙中，风姿冰雪盥。\n我谪天南陲，君来适相见。\n忆昔我与君，射策麒麟殿。\n君时气横秋，九万抟风便。\n文辞洒星斗，议论倒江汉。\n便宜上玉堂，不尔登蓬馆。\n别来二十年，青衫尚州县。\n兰熏麝所忌，玉洁女多怨。\n嗟我正衰迟，何阶往论荐。\n岂有如此人，而得长贫贱。\n朝廷方急贤，珠璧联清贯。\n去去行勿迟，九天春昼暖。",
        "dynasty": "宋",
        "collection_info": null
    },
    {
        "title": "次陈一鹗韵",
        "author": "张九成",
        "content": "大道若坦涂，践履何早晚。\n榛荆蔽不扫，日夜劳勤垦。\n圣门一以披，即日到堂阃。\n但办不已心，此道谁云远。\n譬如积水陂，万顷才一建。\n胡为不勇决，长年成连蹇。\n百事皆已余，一心正吾本。\n人欲如火聚，急避勿缱绻。\n超然领斯会，故乡今已返。\n嗟我困不学，终日徒衮衮。\n羡子有渊源，浚治令深稳。\n斯文付诸公，容我老息偃。",
        "dynasty": "宋",
        "collection_info": null
    },
    {
        "title": "多雨偶成",
        "author": "张九成",
        "content": "谪居天南陲，终年寡俦侣。\n四月山气行，淋漓满城雨。\n独坐北窗下，萧然无一语。\n睡起復何如，鸡鸣已亭午。",
        "dynasty": "宋",
        "collection_info": null
    },
    {
        "title": "即事",
        "author": "张九成",
        "content": "梅天喜蒸润，江国饱雨泽。\n况我谪逐人，穷巷宜閴寂。\n今夕復何夕，门有此佳客。\n贫家亦效勤，草草具一食。\n高兴良未尽，奈此短景迫。\n微言若发蒙，喜获此三益。\n人生务明德，余景不足惜。\n区区名利人，长年竟何得。\n使我市朝心，一扫便无迹。\n怀君如古人，每事三叹息。",
        "dynasty": "宋",
        "collection_info": null
    },
    {
        "title": "十二月二十四夜赋梅花",
        "author": "张九成",
        "content": "我来岭下已七年，梅花日日鬬清妍。\n诗才有限思无尽，空把花枝叹晚烟。\n颇怪此花岚瘴裏，独抱高洁何娟娟。\n苦如灵均佩兰芷，远如元亮当醉眠。\n真香秀色看不足，雪花冰霰相后先。\n平生明明復皦皦，一嗅霜蕊知其天。\n固安冷落甘蛮蜑，不务轻举巢神仙。\n他年若许中原去，携汝同住西湖边。\n更寻和靖庙何许，相与澹泊春风前。",
        "dynasty": "宋",
        "collection_info": null
    },
    {
        "title": "辛未闰四月即事  其一",
        "author": "张九成",
        "content": "閒居喜无事，冠栉每晨兴。\n今朝鸠唤梦，疑是大雨征。\n万事虽颠沛，此兆常可凭。\n须臾倒江湖，一扫蛮瘴腥。\n雨罢有何好，环江数峯青。\n蛟龙得时横，长堤豁然崩。\n衰老甘寝寐，半夜闻雷声。\n连冈万株松，漂零一毛轻。\n雨意疑未已，浮浮晚云蒸。\n咄哉造化儿，徒劳竟何成。",
        "dynasty": "宋",
        "collection_info": null
    },
    {
        "title": "辛未闰四月即事  其二",
        "author": "张九成",
        "content": "穷居不择交，贤否那復辨。\n似人辄已喜，况復曾半面。\n相见且寒温，不问风雨变。\n晚来无与游，澄江喜如练。\n携筇信步行，屈曲随山转。\n数日雨不止，衝波颓激箭。\n旧雨已不来，今雨谁復见。\n瓮头香满屋，吾计今已办。\n岂復思故乡，无事且彊饭。",
        "dynasty": "宋",
        "collection_info": null
    },
    {
        "title": "辛未闰四月即事  其三",
        "author": "张九成",
        "content": "相马须相骨，探水须探源。\n君如识此理，知人若神仙。\n可以千岁下，坐照万古前。\n有时阴求人，得意初无言。\n如闻失一士，每食不下咽。\n人才何其鲜，求一于百千。\n岂独今世欤，自古皆已然。\n我欲授此法，其谁可与传。",
        "dynasty": "宋",
        "collection_info": null
    },
    {
        "title": "辛未闰四月即事  其四",
        "author": "张九成",
        "content": "平时罕启门，爱此月色佳。\n倚杖看未厌，戍楼已鸣笳。\n须臾星斗稀，河汉亦横斜。\n余生知几何，短髮今已华。\n且尽此杯酒，未用辄兴嗟。\n干坤真转磨，羲娥互奔车。",
        "dynasty": "宋",
        "collection_info": null
    },
    {
        "title": "辛未闰四月即事  其五",
        "author": "张九成",
        "content": "种槿已五载，入门幽径深。\n拒霜偶然植，亦解成清阴。\n晚凉新浴罢，松风披我襟。\n终日岸巾坐，閴无人见寻。\n浩然媚幽独，发兴付瑶琴。",
        "dynasty": "宋",
        "collection_info": null
    },
    {
        "title": "辛未闰四月即事  其六",
        "author": "张九成",
        "content": "寓居城中寺，萧然如深山。\n终年客不到，终日门亦关。\n晨朝香火罢，去履脱危冠。\n饱读古人书，会意有余欢。\n客有馈荔枝，荐以碧玉盘。\n吟哦更咀嚼，未羡朱两轓。\n鲛绡作红皱，护此冰肌寒。",
        "dynasty": "宋",
        "collection_info": null
    },
    {
        "title": "辛未闰四月即事  其七",
        "author": "张九成",
        "content": "横浦亦何好，人烟眇荒墟。\n所以常闭门，九年唯读书。\n余幼好奇服，玉佩而琼琚。\n念往復推来，熏然乐有余。\n客有不知者，笑我长勤渠。\n目昏心则莹，道腴形自枯。\n千载陶渊明，箪瓢常晏如。\n譬彼鸡绣羣，有此海鹤孤。",
        "dynasty": "宋",
        "collection_info": null
    },
    {
        "title": "有感",
        "author": "张九成",
        "content": "日月不知久，优游萧寺居。\n腊月三十日，方惊岁又除。\n如此度九年，终朝乐有余。\n后圃剩寒菜，水南多美鱼。\n饭罢亦何为，北窗工读书。\n兴来或意倦，玉轴时卷舒。\n傍人多失笑，谓我何迂疏。\n巍然王公门，胡不曳长裾。",
        "dynasty": "宋",
        "collection_info": null
    },
    {
        "title": "十九日杂兴  其一",
        "author": "张九成",
        "content": "不是南方热，爱此有永日。\n人事断经过，萧然空一室。\n风惊窗外竹，声如清庙瑟。\n西塘荷已花，北户枣亦实。\n仕途非所长，进寸辄退尺。\n所以入市朝，愁苦甘首疾。\n谪来已九年，底事无忧色。\n山林兴甚长，湖海情何极。",
        "dynasty": "宋",
        "collection_info": null
    },
    {
        "title": "十九日杂兴  其二",
        "author": "张九成",
        "content": "物理情不齐，人生各有好。\n所好傥不获，亦各骋奇巧。\n浅者不及门，深者入堂奥。\n名利工欺人，市朝徒胶胶。\n所得无几何，舌焦唇亦燥。\n其间狭劣者，不售辄復躁。\n亦有操金珠，侯门致私祷。\n葡萄得凉州，所求辄復効。\n舐痔或尝粪，车服夸新好。\n吾唯戒妻奴，酒熟宜予告。",
        "dynasty": "宋",
        "collection_info": null
    },
    {
        "title": "和施彦执怀姚进道叶先觉韵",
        "author": "张九成",
        "content": "西湖十里山，春风一杯酒。\n兹兴良不浅，何日落吾手。\n我读君和诗，襟期一何厚。\n同生上下宇，共阅古今宙。\n死生何足云，余年付美酎。\n佩印还故乡，衣锦眩春昼。\n一时正儿嬉，千岁堕尘垢。\n所以贤达人，中怀元有守。\n试看窗日中，野马互奔骤。\n区区竟何成，尚夸舌在口。\n宿习犹未除，新诗漫怀旧。\n环顾天地间，四海惟三友。\n两老虽未死，二妙已先踣。\n生者岂其巧，死者亦非谬。\n君如悟斯契，万事可怀袖。\n铜钱自如山，金印自如斗。\n只今定何间，腐骨久已朽。\n篱菊师渊明，庭草悲王胄。\n彼已升层霄，此犹凿户牖。\n浩歌君其聆，相看都皓首。",
        "dynasty": "宋",
        "collection_info": null
    },
    {
        "title": "彦执赏予诗",
        "author": "张九成",
        "content": "年来百念灰，求友良未已。\n一昨窜逐来，万事风过耳。\n忽得故人书，惊喜或不寐。\n人生等行客，斯会姑小憇。\n吟诗本不工，信口何足贵。\n譬彼蜩螗虫，时时一鸣沸。\n自惟尽喑默，何以玩浮世。\n不烦更咀嚼，欲听已漂逝。\n胡为不解事，异好仍偏嗜。\n从来不求名，游戏聊卒岁。",
        "dynasty": "宋",
        "collection_info": null
    },
    {
        "title": "拟古  其一",
        "author": "张九成",
        "content": "平居自相乐，忽焉成别离。\n君居天之南，我堕海之涯。\n四海岂不大，非君谁我知。\n狡兔营三窟，鹪鹩安一枝。\n勿云千里远，相见无迟缓。\n精诚傥可通，指日日犹反。\n毋为浪相思，我老尚能饭。",
        "dynasty": "宋",
        "collection_info": null
    },
    {
        "title": "拟古  其二",
        "author": "张九成",
        "content": "夭矫山顶松，葱蒨门前柳。\n高低邈不同，日日满窗牖。\n穷通端似之，尽入干坤手。\n愿为深闺女，勿学商人妇。\n闺女老弥贞，商妇多失守。",
        "dynasty": "宋",
        "collection_info": null
    },
    {
        "title": "拟古  其三",
        "author": "张九成",
        "content": "昔我窜横浦，佳致未易陈。\n偶经𥥈头宿，溪山妙入神。\n烟波横小艇，疑是古玄真。\n逝言或生还，孤志良一伸。\n别来已十载，念此渴生尘。\n何当携我辈，径往莫问律。\n谨勿思高官，惊忧可悲辛。",
        "dynasty": "宋",
        "collection_info": null
    },
    {
        "title": "拟古  其四",
        "author": "张九成",
        "content": "平生澹无营，生计亦草草。\n吾庐尽有余，懒问长安道。\n楚泽惊屈平，书空咤殷浩。\n愿君且休矣，沈忧令人老。",
        "dynasty": "宋",
        "collection_info": null
    },
    {
        "title": "拟古  其五",
        "author": "张九成",
        "content": "余生本无用，颓然落涧阿。\n饥食山顶薇，寒编松上萝。\n岂敢怨明时，贫贱固其宜。\n原宪乐穷巷，屈平愁深陂。\n度量何相越，道在胡速迟。\n屈子则已矣，原子有余辉。",
        "dynasty": "宋",
        "collection_info": null
    },
    {
        "title": "拟古  其六",
        "author": "张九成",
        "content": "愿随春阳和，不随秋草萎。\n光阴瞬息耳，忧悲亦何为。\n兰蕙生深林，时有朝露滋。\n清香随春风，邈若有所思。\n我亦慕明德，杖藜往从之。\n林深不可见，相遇终有时。",
        "dynasty": "宋",
        "collection_info": null
    },
    {
        "title": "拟古  其七",
        "author": "张九成",
        "content": "萧骚老蚕妇，窈窕深闺女。\n闺女曳罗裳，老妇勤机杼。\n夜深灯火微，那復凄寒雨。\n辛勤贡王宫，弃掷乃如许。\n一缕不着身，含愁谁敢语。",
        "dynasty": "宋",
        "collection_info": null
    },
    {
        "title": "拟古  其八",
        "author": "张九成",
        "content": "促装何喧喧，西笑都门道。\n出门何所见，王孙媚春草。\n绿鬓仍朱颜，未信人间老。\n去去谨勿迟，功名苦不早。\n君看郭令公，书二十四考。\n丈夫自足珍，珠金何用宝。",
        "dynasty": "宋",
        "collection_info": null
    },
    {
        "title": "拟古  其九",
        "author": "张九成",
        "content": "山色翠挼蓝，杯中酒如玉。\n饮酒弹瑶琴，漫奏流水曲。\n音微澹无味，絃缓轸不促。\n不须苦求知，古人有遗躅。\n推琴一长啸，清风振吾屋。",
        "dynasty": "宋",
        "collection_info": null
    },
    {
        "title": "拟古  其一○",
        "author": "张九成",
        "content": "乔松列万行，知是谁人墓。\n龟趺表山冈，石马夹山路。\n潺潺瀑水秋，萧萧白杨暮。\n苍黄愁杀人，何物能超寤。\n人命极危脆，不殊花上露。\n秦皇死则已，规与山河固。\n一朝祸事发，所掘无尺度。\n想见冥漠中，自叹平生误。\n遗臭千万年，至今污尺素。",
        "dynasty": "宋",
        "collection_info": null
    },
    {
        "title": "拟古  其一一",
        "author": "张九成",
        "content": "少小有高志，思与古人亲。\n二十学文史，三十穷典坟。\n坐观世间事，抱火厝积薪。\n此心虽炯然，不敢以告人。\n君门深九重，欲陈谅何因。",
        "dynasty": "宋",
        "collection_info": null
    },
    {
        "title": "拟古  其一二",
        "author": "张九成",
        "content": "已往不足念，未至復何忧。\n今辰天气佳，驾言聊出游。\n欲识斜川时，佳处只在兹。\n穆王宴瑶池，翻为达者嗤。\n钟子今亡矣，难与古人期。",
        "dynasty": "宋",
        "collection_info": null
    },
    {
        "title": "拟古  其一三",
        "author": "张九成",
        "content": "夜月冷如冰，朝霞灿成绮。\n借问孰为之，大化自然尔。\n斲月为酒壶，裁霞为寝被。\n酣眠九天上，此意谁能解。\n要与同心人，情话当及此。",
        "dynasty": "宋",
        "collection_info": null
    },
    {
        "title": "赠樊茂实铁照",
        "author": "张九成",
        "content": "吾箧有铁镜，其光常炯炯。\n有时置堂中，千妖百怪都潜影。\n今以赠吾子，吾子其试听。\n谨勿以照人，百鬼闻之怒生瘿。\n不如照汝心，非心邪意令远屏。\n闇室何妨日月明，阛阓方知天地静。\n它年相见打破镜，吾当大笑君其领。",
        "dynasty": "宋",
        "collection_info": null
    },
    {
        "title": "子集弟寄江蟹",
        "author": "张九成",
        "content": "吾乡十月间，海错贱如土。\n尤思盐白蟹，满殻红初吐。\n荐酒欻空尊，侑饭馋如虎。\n别来九年矣，食物那可睹。\n蛮烟瘴雨中，滋味更荼苦。\n池鱼腥彻骨，江鱼骨无数。\n每食辄呕哕，无辞知罪罟。\n新年庚运通，此物登盘俎。\n先以供祖先，次以宴宾侣。\n其余及妻子，咀嚼话江浦。\n骨滓不敢掷，念带烟江雨。\n手足义可量，封寄无辞屡。",
        "dynasty": "宋",
        "collection_info": null
    },
    {
        "title": "嘉佑寺",
        "author": "张九成",
        "content": "曳屣出南郭，招提在高冈。\n谁言林樾中，乃有此宝坊。\n甘泉溢中庭，修桂荫层廊。\n三秋此花开，清香驻高堂。\n试问红尘中，那得六月凉。\n门外江声急，堂中松韵长。\n古殿俨像设，佛灯龛夜光。\n不见堂中人，斗觉心悲伤。\n人生本无定，乐处是吾乡。\n吟余復何事，月落山苍苍。",
        "dynasty": "宋",
        "collection_info": null
    },
    {
        "title": "读东坡谪居三适辄次其韵 旦起理髮",
        "author": "张九成",
        "content": "忆昔叨从班，入朝大明宫。\n五更催上马，梦裏过万松。\n想见天竺山，九重吟清风。\n头垢不暇梳，爬搔常靡通。\n今来幸閒放，栉比肯匆匆。\n清晨解绦辫，千梳復重重。\n不羡列御寇，散髮摇风鬉。\n气舒两目明，顿与离朱同。\n此乐岂易得，快意适相逢。\n再拜復再拜，深恩荷天公。",
        "dynasty": "宋",
        "collection_info": null
    },
    {
        "title": "读东坡谪居三适辄次其韵 午窗坐睡",
        "author": "张九成",
        "content": "年老目飞花，心化柳生肘。\n万事元一梦，古今復何有。\n六月苦夜短，午昼何其久。\n颓然北窗下，竹几休两手。\n昏昏不復知，酣适如中酒。\n睡乡日月长，椿灵未为寿。\n形存若蝉蜕，质槁如木朽。\n荣辱漫纷纷，正梦那復受。\n有梦尚有思，无梦真无垢。\n欲呼李太白，醉眠成二叟。",
        "dynasty": "宋",
        "collection_info": null
    },
    {
        "title": "读东坡谪居三适辄次其韵 夜卧濯足",
        "author": "张九成",
        "content": "夏日乏絺葛，冬来无衾裯。\n况復窜炎荒，令人生百忧。\n空城舞狐狸，深林鸣鸺鹠。\n此邦无足恋，聊为薪水留。\n枯枝煮寒泉，大竈声飕飕。\n老盆深注汤，徐以双骹投。\n沃久意痛快，絷维今脱鞴。\n须臾膏液上，两踝暖气浮。\n生平苦寒痹，一洗皆已瘳。\n登山不须扶，跳梁逐狙猴。",
        "dynasty": "宋",
        "collection_info": null
    },
    {
        "title": "秋兴  其一",
        "author": "张九成",
        "content": "秋意入茅屋，杖策登平原。\n落日衔西山，一川顿明鲜。\n萧萧江上竹，溜溜岩下泉。\n我生本閒放，胡为此拘拳。\n身世两相违，于今六十年。\n勇退未为怯，锐进岂其贤。",
        "dynasty": "宋",
        "collection_info": null
    },
    {
        "title": "秋兴  其二",
        "author": "张九成",
        "content": "半夜惊梦回，桐叶纷索索。\n杖藜视天宇，雨罢云收脚。\n清风拂襟裾，片月堕篱落。\n嗟我游已倦，怅此久淹泊。\n豆畦今已花，稻垅行可穫。\n翻思黄卷中，古人谁可作。\n田园爱潜归，箪瓢识颜乐。\n譬彼鹪鹩心，平生在丛薄。",
        "dynasty": "宋",
        "collection_info": null
    },
    {
        "title": "秋兴  其三",
        "author": "张九成",
        "content": "月落在楼角，惊乌连夜啼。\n门前蝉噪急，床下蛩亦悲。\n岂不念节物，清霜殒华姿。\n况我有鸰原，九年此生离。\n时亦咏归去，缅焉久无期。\n为善天所相，何以报吾施。\n大明生于东，皎月生于西。\n兹理傥不昧，胡为浪嗟咨。",
        "dynasty": "宋",
        "collection_info": null
    },
    {
        "title": "七月十二日偶成  其一",
        "author": "张九成",
        "content": "今夕起乡心，何日归渔钓。\n欲归定何所，无言独长啸。\n君意復何如，老少不同调。\n此生吾自断，天道自难料。",
        "dynasty": "宋",
        "collection_info": null
    },
    {
        "title": "七月十二日偶成  其二",
        "author": "张九成",
        "content": "塘南莲吐锦，塘北树成幄。\n夜来已秋风，朝见一叶落。\n呼酒玩余景，行见纷索索。\n人生如寄耳，何苦不行乐。",
        "dynasty": "宋",
        "collection_info": null
    },
    {
        "title": "秋晴",
        "author": "张九成",
        "content": "秋空极清快，偶值数日阴。\n造物果何意，成此三日霖。\n晚来风色转，天边露遥岑。\n无言若有得，古人知我心。",
        "dynasty": "宋",
        "collection_info": null
    },
    {
        "title": "中秋",
        "author": "张九成",
        "content": "阴云不见日，何处有秋天。\n今夕復何夕，青山满檐前。\n况是中秋夜，玩月不知眠。\n杯盘同胜友，此事记年年。",
        "dynasty": "宋",
        "collection_info": null
    },
    {
        "title": "闻桂香",
        "author": "张九成",
        "content": "清晨未盥栉，桂香递秋风。\n不知此花意，何为恼衰翁。\n举头復何有，燕雁书晴空。\n景物如此好，谁云吾道穷。",
        "dynasty": "宋",
        "collection_info": null
    },
    {
        "title": "喜晴",
        "author": "张九成",
        "content": "今晨日色佳，一洗数夕阴。\n开门玩秋色，爱此佳山林。\n人事端可绝，俗虑莫相侵。\n绿绮奏流水，门外无知音。",
        "dynasty": "宋",
        "collection_info": null
    },
    {
        "title": "桂",
        "author": "张九成",
        "content": "清香不復闻，雪英惊满地。\n尚余青青叶，浓阴犹可庇。\n我欲营茅屋，示此惜花意。\n兹谋未易言，俗士寡清致。",
        "dynasty": "宋",
        "collection_info": null
    },
    {
        "title": "拟归田园  其一",
        "author": "张九成",
        "content": "朝市良可厌，不如归故山。\n故山山色好，别来知几年。\n威凤翔高冈，神龙潜深渊。\n黄鹄志千里，皓鹤恋芝田。\n吾意亦如此，志在山水间。\n千峰列溪上，修竹满檐前。\n樵唱归落照，僧钟鸣晓烟。\n晚来閒览镜，白髮冠颓颠。\n回思人间事，百计不如閒。\n吾言奚激烈，此事非偶然。",
        "dynasty": "宋",
        "collection_info": null
    },
    {
        "title": "拟归田园  其二",
        "author": "张九成",
        "content": "圣贤乃准的，仁义即羁鞅。\n遨游君子场，邪私不入想。\n时与颜闵徒，结交尚来往。\n稂莠日以消，稻粱日以长。\n荆棘顿披除，大道何其广。\n犹恐忽戒谨，失计成卤莽。",
        "dynasty": "宋",
        "collection_info": null
    },
    {
        "title": "拟归田园  其三",
        "author": "张九成",
        "content": "所居极幽深，事简人迹稀。\n乘兴或登山，兴尽辄復归。\n芝朮足吾粮，薜萝富吾衣。\n一生澹无营，百事不我违。",
        "dynasty": "宋",
        "collection_info": null
    },
    {
        "title": "拟归田园  其四",
        "author": "张九成",
        "content": "不必效沮溺，聊与世相娱。\n荒山无邻里，人烟在村墟。\n所以近城市，幽处卜吾居。\n门前草三径，堂下柳五株。\n虽无羊酪羹，箪瓢亦晏如。\n在我傥知足，清贫乐有余。\n子云作甘泉，相如赋子虚。\n嗟我懒此学，箧中一字无。",
        "dynasty": "宋",
        "collection_info": null
    },
    {
        "title": "拟归田园  其五",
        "author": "张九成",
        "content": "安得我辈人，一杯叙心曲。\n肝胆已相知，吾事一生足。\n长日何以消，忘言书一束。\n夜阑相对语，松膏胜华烛。\n衮衮不知眠，窗明天已旭。",
        "dynasty": "宋",
        "collection_info": null
    },
    {
        "title": "拟归田园  其六",
        "author": "张九成",
        "content": "出门何所见，桃李漫阡陌。\n东风自有情，万物各有适。\n驱驰丧我真，尘垢投其隙。\n可怜漫不知，终日常役役。\n及其盖棺时，平生无寸绩。\n达人深了此，名利终无益。",
        "dynasty": "宋",
        "collection_info": null
    },
    {
        "title": "读东坡迭嶂图有感因次其韵",
        "author": "张九成",
        "content": "虬鬚英武喧天渊，当时功臣画凌烟。\n汉家骁骑才三万，北攻稽落书燕然。\n勋名鼎鼎磨星斗，百年衰落归黄泉。\n人间万事都如梦，不如挂冠神武寻山川。\n我昔曾登会稽顶，逍遥疑在羲皇前。\n下观涛江卷飞雪，旁看秦望森摩天。\n祖龙定是同鲍臭，鸱夷却得携妖妍。\n悠然会意不復出，倚锄便欲耕春田。\n君不见渊明归去传图画，伯时妙手垂千年。\n我藏东绢今拂拭，正欲写此春江浩渺山连娟。\n更要元龙湖海士，百尺楼中相对眠。\n玉京蓬岛置勿问，人间今是地行仙。\n岷江寥寥三峡远，此心欲往知何缘。\n烦君断取来方丈，径入东坡迭嶂篇。",
        "dynasty": "宋",
        "collection_info": null
    },
    {
        "title": "闻彦执熙仲有辣螺诗聊復有作",
        "author": "张九成",
        "content": "干坤中空绕沧溟，千奇百怪鬬露形。\n鲸鲵鼋鼍突相撑，蚶蜃蚌蛤角介狞。\n是中有物入眼生，羊肠蚁垤纷纵横。\n入口小辛美且清，荐酒百盏壶更倾。\n有如汲直官汉京，谏诤虽切心本平。\n肩吾作诗翻手成，士龙笔力敌相勍。\n嗟我材短谁敢赓，欲往侑坐愁颉羹。\n句涩韵梗君莫轻，雄豪似胜苍蝇鸣。",
        "dynasty": "宋",
        "collection_info": null
    },
    {
        "title": "有感",
        "author": "张九成",
        "content": "江天之南有一士，自称圣世无知子。\n辛勤读书欲有为，平生未曾用一字。\n憔悴而今白髮翁，天地之间谁復似。\n胸中却有最佳处，一息遨游三万里。",
        "dynasty": "宋",
        "collection_info": null
    },
    {
        "title": "杨榦致仕",
        "author": "张九成",
        "content": "黄钟毁弃鸣瓦釜，古来才智贱如土。\n杨公浩歌声可怜，巢居知风穴知雨。\n怜君面色莹有光，未似相君便饮乳。\n胡为决去不少留，别意殷勤辞更苦。\n丁宁戒我宜退藏，静中得路何须语。\n酒酣意气尚尔豪，拔剑高歌为予舞。\n君今去矣且加饭，我亦从兹不出户。\n莫嗟糟糠食牢筴，终胜绣衣登鼎俎。",
        "dynasty": "宋",
        "collection_info": null
    },
    {
        "title": "所见",
        "author": "张九成",
        "content": "两肘横奋何翩翩，中欲高举外则然。\n相见胸次开阛阓，一谈名利如火然。\n君知古人着意处，君且少听休弹冠。\n人生百年如逝川，那用如此争后先。",
        "dynasty": "宋",
        "collection_info": null
    },
    {
        "title": "六月晦送孙少刘",
        "author": "张九成",
        "content": "三年相处如弟兄，他时当以名节称。\n文章烂若蜀江锦，行义清胜万壑冰。\n龟山先生今往矣，我于吾子见典型。\n青衫半百官岭下，众论称屈气甚平。\n乃知胸中万钧重，此外真成一髮轻。\n道如未央神明台，虽高自可阶级登。\n卷之不殊方寸小，舒之足以苏疲氓。\n我衰退缩如蜗螺，爱子对我怀抱清。\n平生艰苦今已老，空叹白首都无成。\n看公权奇非凡骨，努力吾道谨其行。",
        "dynasty": "宋",
        "collection_info": null
    },
    {
        "title": "竹",
        "author": "张九成",
        "content": "帘外谁家竹，凉风日日生。\n凌霜惊节老，带月出云明。\n色映樽罍绿，声传钟磬清。\n葛陂看变化，甘雨满寰瀛。",
        "dynasty": "宋",
        "collection_info": null
    },
    {
        "title": "游南路菩提寺次刁文叔韵",
        "author": "张九成",
        "content": "高僧居物外，有户昼常扃。\n海阔知天大，泉甘识地灵。\n一帘春月静，数点列山青。\n便卜归欤计，移文休勒铭。",
        "dynasty": "宋",
        "collection_info": null
    },
    {
        "title": "双秀峰",
        "author": "张九成",
        "content": "且向城西去，休惊雨溅空。\n乱山明灭外，古剎有无中。\n笑指双峰翠，迴看落日红。\n中兴喜无事，歌管莫匆匆。",
        "dynasty": "宋",
        "collection_info": null
    },
    {
        "title": "送单普赴肇庆节推",
        "author": "张九成",
        "content": "岁穷情错莫，吾子欲何之。\n庾岭梅今见，端溪石自奇。\n瘴深宜饮酒，公退好哦诗。\n莫谓无征雁，而忘酌别时。",
        "dynasty": "宋",
        "collection_info": null
    },
    {
        "title": "过报恩",
        "author": "张九成",
        "content": "篮舆访萧寺，烟暝涨春空。\n远树楼头绿，残霞山外红。\n昏钟发林杪，人语殷桥东。\n回首都无迹，人生真梦中。",
        "dynasty": "宋",
        "collection_info": null
    },
    {
        "title": "雨",
        "author": "张九成",
        "content": "已止还復作，泻檐声更长。\n苔钱添晚翠，梅子试新黄。\n屋裏图书润，庭前兰芷香。\n倚栏閒觅句，水阁夜生凉。",
        "dynasty": "宋",
        "collection_info": null
    },
    {
        "title": "三月晦城门晚景",
        "author": "张九成",
        "content": "雨涨春江浪，沄沄日夜奔。\n羣山落云裏，万壑吼岩根。\n沙际人呼渡，烟中牧入村。\n萧然何处士，终日掩柴门。",
        "dynasty": "宋",
        "collection_info": null
    },
    {
        "title": "题竹轩  其一",
        "author": "张九成",
        "content": "老僧真好事，种竹绕禅房。\n月出窗扉静，风来巾屦凉。\n清香泛兰芷，幽韵咽笙簧。\n何日林间去，归欤兴未忘。",
        "dynasty": "宋",
        "collection_info": null
    },
    {
        "title": "题竹轩  其二",
        "author": "张九成",
        "content": "听说竹轩趣，清幽尽此房。\n春禽一声杳，夏簟五更凉。\n落雪鸣寒玉，啼螀泣古簧。\n因君诗意到，欲罢不能忘。",
        "dynasty": "宋",
        "collection_info": null
    },
    {
        "title": "题竹轩  其三",
        "author": "张九成",
        "content": "平生酷爱竹，日日到斋房。\n高节霜松老，清阴璧月凉。\n朝来宿烟雨，夜半奏笙簧。\n隐几如有得，尘凡一笑忘。",
        "dynasty": "宋",
        "collection_info": null
    },
    {
        "title": "夜雨",
        "author": "张九成",
        "content": "春阴正愁绝，夜雨復淋漓。\n楚客南冠日，湘纍去国时。\n千山花尽落，万壑水东之。\n脉脉灯前意，夫君知不知。",
        "dynasty": "宋",
        "collection_info": null
    },
    {
        "title": "次单推韵  其一",
        "author": "张九成",
        "content": "执别动经岁，年光挽莫留。\n壮心今已老，雅志自无求。\n白日将诗遣，生涯着醉酬。\n颓然烟瘴裏，一饱更何忧。",
        "dynasty": "宋",
        "collection_info": null
    },
    {
        "title": "次单推韵  其二",
        "author": "张九成",
        "content": "庾岭三江外，相过车马勤。\n孤吟清庙瑟，愁思楚江云。\n寂寞林逋宅，凄凉伍相坟。\n何时定归去，摸索断碑文。",
        "dynasty": "宋",
        "collection_info": null
    },
    {
        "title": "次单推韵  其三",
        "author": "张九成",
        "content": "每思乡里秀，日日听新除。\n愁苦千行泪，清贫一束书。\n端溪元秀爽，梅蕊正萧疏。\n公事多余暇，箪瓢亦晏如。",
        "dynasty": "宋",
        "collection_info": null
    },
    {
        "title": "到白石寺次壁间郑如圭韵",
        "author": "张九成",
        "content": "寺古僧多老，云深水自流。\n鸟声惊客梦，山色到江楼。\n落日千林迥，清风一径幽。\n幽怀终未已，归去辄回头。",
        "dynasty": "宋",
        "collection_info": null
    },
    {
        "title": "七月十二日出城",
        "author": "张九成",
        "content": "一水去萦绕，四山来周遭。\n夷犹聊适意，登降自忘劳。\n五岭烟云古，三江气象豪。\n此邦真蕞尔，形胜助风骚。",
        "dynasty": "宋",
        "collection_info": null
    },
    {
        "title": "八月十四日偶成",
        "author": "张九成",
        "content": "物情犹惝恍，门户更萧然。\n勿念客来往，何妨吾醉眠。\n北园肥菜甲，南浦鲙鱼鲜。\n一酌余妻子，此生休问天。",
        "dynasty": "宋",
        "collection_info": null
    },
    {
        "title": "二月二十四日即事",
        "author": "张九成",
        "content": "春来寻胜事，此兴亦何穷。\n夜雨乱江渌，朝花褪日红。\n雷声惊岭北，云气涨溪东。\n蓑笠衝泥去，谁知与我同。",
        "dynasty": "宋",
        "collection_info": null
    },
    {
        "title": "三月十一日不出",
        "author": "张九成",
        "content": "老罢慵人事，柴门尽日扃。\n春江入幽想，夜雨涨前汀。\n何日当晴霁，西山云眇冥。\n江头无限好，见说柳深青。",
        "dynasty": "宋",
        "collection_info": null
    },
    {
        "title": "晚兴",
        "author": "张九成",
        "content": "雨罢阴云过，绿苔生满斋。\n清诗哦晚思，远兴动幽怀。\n自恨无与适，谁云寡所谐。\n茅檐有余爽，点滴在空阶。",
        "dynasty": "宋",
        "collection_info": null
    },
    {
        "title": "即事",
        "author": "张九成",
        "content": "幽事晚山色，幽斋春雨余。\n乱红欹涧水，浮绿涨郊墟。\n北牖迸新笋，西园生野蔬。\n槿篱绕茅屋，已分老樵渔。",
        "dynasty": "宋",
        "collection_info": null
    },
    {
        "title": "三月二十四日出城",
        "author": "张九成",
        "content": "数日雨不止，今晨晴已还。\n江头看浊浪，窗外见青山。\n白鹭投前浦，轻舟漾远滩。\n樽中有余酒，一酌注颓颜。",
        "dynasty": "宋",
        "collection_info": null
    },
    {
        "title": "喜晴",
        "author": "张九成",
        "content": "今夕何清快，风光胜去年。\n水南无宿霭，天末有孤烟。\n老矣休荷橐，归欤挂锦鞯。\n西湖多乐事，感慨旧山川。",
        "dynasty": "宋",
        "collection_info": null
    },
    {
        "title": "悼王侍郎",
        "author": "张九成",
        "content": "气鬰芝兰秀，心虚水镜明。\n吁谟三代学，献纳万人英。\n未遂平生志，空余后世名。\n江湖添老泪，落日照铭旌。",
        "dynasty": "宋",
        "collection_info": null
    },
    {
        "title": "悼玉溪  其一",
        "author": "张九成",
        "content": "闻名四十载，兹地忽相逢。\n每听谈前事，相看泪满胸。\n干戈今偃息，诗酒曷从容。\n寂寞千秋恨，新阡植万松。",
        "dynasty": "宋",
        "collection_info": null
    },
    {
        "title": "悼玉溪  其二",
        "author": "张九成",
        "content": "长年闻老病，终日拥柴门。\n冷落田文饭，凄凉北海樽。\n功名看似梦，术业付诸孙。\n慷慨临终语，精诚彻九阍。",
        "dynasty": "宋",
        "collection_info": null
    },
    {
        "title": "夏日即事",
        "author": "张九成",
        "content": "拂袖归来好，亲朋语笑真。\n山高多爽气，溪迥只清沦。\n帘幕深无暑，琴樽静照人。\n短衫吴縠细，团扇越罗新。\n翠竹书千卷，沧波钓一轮。\n身閒人自远，心凈世无尘。\n月出千峰外，风生万壑滨。\n庾公楼上兴，曾点舞雩春。\n高论倾今古，长歌动鬼神。\n勋名吾已判，朝市任纷纶。",
        "dynasty": "宋",
        "collection_info": null
    },
    {
        "title": "雨晴到江上",
        "author": "张九成",
        "content": "今朝山色好，不似未晴时。\n路转沙汀出，桥回榉柳移。\n羣山来衮衮，积水去披披。\n云叶多奇态，苹花弄晚姿。\n人家机杼急，野寺鼓钟迟。\n欲去不得去，冥搜足此诗。",
        "dynasty": "宋",
        "collection_info": null
    },
    {
        "title": "山蝉",
        "author": "张九成",
        "content": "浴罢风来玉宇凉，山蝉吟咏送斜阳。\n长缫独茧来还去，九折升车短更长。\n窈眇笙箫云汉冷，凄清风露月华香。\n看君定是神仙侣，且择高枝深处藏。",
        "dynasty": "宋",
        "collection_info": null
    },
    {
        "title": "惠声伯窗前孤桐",
        "author": "张九成",
        "content": "只期翠影在窗栊，岂谓年余到碧空。\n自笑襟期惟我似，饱谙霜雪与君同。\n千岩夜月双溪外，一曲晚天横笛中。\n且向幽斋伴清致，会看廊庙奏熏风。",
        "dynasty": "宋",
        "collection_info": null
    },
    {
        "title": "闻沈元用帅南海喜而有作",
        "author": "张九成",
        "content": "与公相别五经年，忧患流离理固然。\n怅望故园江渚外，还惊横浦瘴烟边。\n喜闻金节专南海，行看锋车上九天。\n顾我不才仍老矣，只思归棹五湖船。",
        "dynasty": "宋",
        "collection_info": null
    },
    {
        "title": "寄故人施彦执",
        "author": "张九成",
        "content": "百念都忘万事休，一觞一咏自赓酬。\n坐看庾岭当南断，又送横江转北流。\n已觉摧颓侵两鬓，更无术画补前旒。\n何时把醆西湖上，笑数浮生岁几周。",
        "dynasty": "宋",
        "collection_info": null
    },
    {
        "title": "次施彦执韵",
        "author": "张九成",
        "content": "新诗宛见故人面，思入江山气象雄。\n几岁不堪青草瘴，今朝还喜鲤鱼风。\n高秋木落雁为伴，久雨江深吾欲东。\n他日樽前如把臂，莫惊我已白头翁。",
        "dynasty": "宋",
        "collection_info": null
    },
    {
        "title": "见菊花呈诸名胜",
        "author": "张九成",
        "content": "勿谓重阳把一枝，嗟予何限古人思。\n灵均自着离骚日，元亮长歌归去时。\n未晓只疑犹泫露，开门忽见满疏篱。\n要呼四海平生友，来醉花前金屈巵。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "张九成",
        "content": "野涧江湾三两枝，一时清绝破愁思。\n纤纤弄蕊霜秋裏，滴滴开花叶落时。\n借问哦诗记幽梦，何如把酒对东篱。\n不然采向林逋庙，并与寒泉荐一巵。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "张九成",
        "content": "凭谁为斲凤凰枝，欲寄朱絃写我思。\n着叶浪同烟雨裏，开花独向晚霜时。\n羞随燕麦争春色，故伴乔松栖败篱。\n唤取老嵇挥数弄，不辞满引帐前巵。",
        "dynasty": "宋",
        "collection_info": null
    },
    {
        "title": "倅车送海棠",
        "author": "张九成",
        "content": "瘴雨蛮烟西復东，海棠岭下占春风。\n清肌本自同梅洁，晕脸应知是酒红。\n澹着燕脂春未透，半匀胡粉日初烘。\n此花不与凡花并，桃李休矜造化工。",
        "dynasty": "宋",
        "collection_info": null
    },
    {
        "title": "客有谈嘉佑间事者一客瞪目不应及闻介甫新事则心目开明殊可怪也聊作诗以纪之",
        "author": "张九成",
        "content": "吾道何衰只怆神，六经文字变仪秦。\n魏侯酷喜听新乐，中尉生来好杀人。\n海鸟错将金奏眩，叶公元爱画龙真。\n不逢伯乐休骧首，忽遇长沮莫问津。",
        "dynasty": "宋",
        "collection_info": null
    },
    {
        "title": "次单推韵",
        "author": "张九成",
        "content": "七载离家梦亦惊，春来又是听仓庚。\n熟谙世味心如水，忽见吾人眼尚明。\n青镜不堪看白髮，长镵何处觅黄精。\n只思归去西湖上，饱吃东坡玉糁羹。",
        "dynasty": "宋",
        "collection_info": null
    },
    {
        "title": "柑花",
        "author": "张九成",
        "content": "羣芳落尽只青青，独有柑花照眼明。\n已许江梅来结友，未容岩桂擅清名。\n芬芬兰麝三春底，濯濯冰霜一座倾。\n更待秋风资爽气，垂黄篱落伴金橙。",
        "dynasty": "宋",
        "collection_info": null
    },
    {
        "title": "咏梅  其一",
        "author": "张九成",
        "content": "策马寻梅过小桥，江边驿路正迢迢。\n灵均清劲余骚雅，夷甫风姿堕寂寥。\n半吐暗惊云插月，横枝忽见雪封条。\n徘徊未忍轻归去，楼上何人调玉箫。",
        "dynasty": "宋",
        "collection_info": null
    },
    {
        "title": "咏梅  其二",
        "author": "张九成",
        "content": "已知节物向春荣，篱下溪边照眼明。\n夜雪压枝生冷艷，晓寒入骨耿飞英。\n长条直上姿尤媚，斜朵横来思更清。\n疑是玉皇传诏急，羣妃委佩赴仙京。",
        "dynasty": "宋",
        "collection_info": null
    },
    {
        "title": "松棚",
        "author": "张九成",
        "content": "炎炎暑气若为当，旋买松枝庇草堂。\n一望翠阴何爽快，暂来吾室变清凉。\n直疑仙去冰壶裏，岂是生居汾水阳。\n向晚熏风香入座，为君一再奏文王。",
        "dynasty": "宋",
        "collection_info": null
    },
    {
        "title": "题大庾新楼呈郑仲远年契",
        "author": "张九成",
        "content": "忆昔衡门不胜愁，忽惊甍栋半空浮。\n朝披爽气山围坐，夜发清吟月满楼。\n公事早休帘迥昼，圜扉常静草连沟。\n已闻名姓传天上，行看骑鲸隘九州。",
        "dynasty": "宋",
        "collection_info": null
    },
    {
        "title": "十二月初七日述怀",
        "author": "张九成",
        "content": "谪居寂寞岁将阑，几案凝尘酒盏干。\n落落雨声檐外过，愔愔雪意座中寒。\n孤飞隻影人谁念，万里长途心自安。\n世事悠悠君莫问，雪芽初碾试尝看。",
        "dynasty": "宋",
        "collection_info": null
    },
    {
        "title": "十一日咏梅",
        "author": "张九成",
        "content": "一年胜事又相亲，数树寒香巧鬬新。\n拥鼻独来江上晚，行吟忽见渡头春。\n孤标不入千花伴，冷艷初无一点尘。\n翻笑渊明太多可，千秋作好菊花人。",
        "dynasty": "宋",
        "collection_info": null
    },
    {
        "title": "六月十四日观云有作",
        "author": "张九成",
        "content": "深深萧寺足幽居，寝饭行藏亦自如。\n仰识白云天外意，俯看青史古人书。\n摩挲方寸生无愧，周览山川气有余。\n不用棹舟江海去，清风明月是吾庐。",
        "dynasty": "宋",
        "collection_info": null
    },
    {
        "title": "悼吕居仁舍人",
        "author": "张九成",
        "content": "精识高标不世才，泉台一掩怅难回。\n词源断是诗书力，句法端从践履来。\n西掖北门聊尔耳，春风秋月亦悠哉。\n问君身后遗何物，只有窗间水一杯。",
        "dynasty": "宋",
        "collection_info": null
    },
    {
        "title": "某还故里过括苍谢景思少卿示及诸公和诗次韵为谢",
        "author": "张九成",
        "content": "朝随落月东郊去，暮逐归云北浦还。\n岂但劳农勤稼穑，要知为郡足清閒。\n家传诗句东山谢，学到精微陋巷颜。\n今日倚栏聊解带，欲看烟雨四边山。",
        "dynasty": "宋",
        "collection_info": null
    },
    {
        "title": "前日偕长文赴大庾饭坐中见黄菊盛开故有前作新诗既三復矣最后乃云黄菊尚未之见间有一二株白菊耳且有閒傍短篱寻嫩蕊忽惊孤蝶绕幽篱之句黄花岂得无语辄发一笑",
        "author": "张九成",
        "content": "曾向华筵折数枝，不知心正阿谁思。\n却怜弄玉吹箫伴，忘了小桥同醉时。\n和泪盈盈凄晓露，含情脉脉怨东篱。\n孙郎风味年来减，且对西风罚满巵。",
        "dynasty": "宋",
        "collection_info": null
    },
    {
        "title": "夜起",
        "author": "张九成",
        "content": "昔日尝惊堕俗尘，今朝始觉是閒人。\n夜窗睡起无人见，万里青天月一轮。",
        "dynasty": "宋",
        "collection_info": null
    },
    {
        "title": "出城",
        "author": "张九成",
        "content": "不出柴门近两旬，江边柳眼已窥人。\n却思归去西湖上，剩把长条醉几春。",
        "dynasty": "宋",
        "collection_info": null
    },
    {
        "title": "元夕",
        "author": "张九成",
        "content": "前年元夕宴谯门，万朵红灯闹早春。\n谁谓今宵顿寥落，长天独拥一冰轮。",
        "dynasty": "宋",
        "collection_info": null
    },
    {
        "title": "午睡",
        "author": "张九成",
        "content": "深杏小桃暄午昼，游丝飞絮搅长空。\n觉来一枕轩窗静，燕子双双西又东。",
        "dynasty": "宋",
        "collection_info": null
    },
    {
        "title": "丙寅正月",
        "author": "张九成",
        "content": "常年正月未全春，春色今年辄去人。\n试上小楼南北望，红英满地绿粼粼。",
        "dynasty": "宋",
        "collection_info": null
    },
    {
        "title": "岭下桃花作澹红色绝可爱因作绝句",
        "author": "张九成",
        "content": "江北桃花色颇秾，不堪凡陋也春风。\n谁知岭下新来样，故作宫粧澹水红。",
        "dynasty": "宋",
        "collection_info": null
    },
    {
        "title": "忆北轩菊",
        "author": "张九成",
        "content": "长忆故园秋色好，满篱霜菊炫宫黄。\n无聊却向横江畔，笑倚西风觅暗香。",
        "dynasty": "宋",
        "collection_info": null
    },
    {
        "title": "忆天竺桂",
        "author": "张九成",
        "content": "湖上北山天竺寺，满山桂子月中秋。\n黄英六出非凡种，肯许天香过别州。",
        "dynasty": "宋",
        "collection_info": null
    },
    {
        "title": "酴醾  其一",
        "author": "张九成",
        "content": "蜀锦年来可作衣，西园春色故芳菲。\n天工成此新翻样，翡翠机中玉唾飞。",
        "dynasty": "宋",
        "collection_info": null
    },
    {
        "title": "酴醾  其二",
        "author": "张九成",
        "content": "昨夜姮娥到万山，更携青女散山间。\n天明欲去归不得，化作此花来破颜。",
        "dynasty": "宋",
        "collection_info": null
    },
    {
        "title": "三月五日",
        "author": "张九成",
        "content": "阴阴帘幕作轻寒，蔌蔌花飞已满栏。\n困思不忺尝美酒，却怜山色倚栏看。",
        "dynasty": "宋",
        "collection_info": null
    },
    {
        "title": "出城",
        "author": "张九成",
        "content": "凌晨江畔倚筇行，正见横云冉冉生。\n失却前山寻不得，双尖微向日边明。",
        "dynasty": "宋",
        "collection_info": null
    },
    {
        "title": "元宵",
        "author": "张九成",
        "content": "万迭灯山辊绣毬，怕寒骑马着驼裘。\n要看十里红莲满，须上谯门最上头。",
        "dynasty": "宋",
        "collection_info": null
    },
    {
        "title": "夏日即事  其一",
        "author": "张九成",
        "content": "寂寂柴门可设罗，唯余柳色许相过。\n重帘半卷鸟声乐，閒看炉烟篆髻螺。",
        "dynasty": "宋",
        "collection_info": null
    },
    {
        "title": "夏日即事  其二",
        "author": "张九成",
        "content": "心莹是非都不入，神清魂梦亦无多。\n年来借问生何似，梅雨寒塘飐露荷。",
        "dynasty": "宋",
        "collection_info": null
    },
    {
        "title": "夏日即事  其三",
        "author": "张九成",
        "content": "萱草榴花照眼明，冰厅水阁晚风清。\n萧然终日无人到，帘外时闻下子声。",
        "dynasty": "宋",
        "collection_info": null
    },
    {
        "title": "清暑",
        "author": "张九成",
        "content": "碧纱灯照素屏风，满院凉生秋意浓。\n谁信人间五六月，清寒如在玉壶中。",
        "dynasty": "宋",
        "collection_info": null
    },
    {
        "title": "雨中海棠",
        "author": "张九成",
        "content": "玉脆红轻不耐寒，无端风雨苦相干。\n晓来试卷珠帘看，蔌蔌飞香满画栏。",
        "dynasty": "宋",
        "collection_info": null
    },
    {
        "title": "三月六日出城",
        "author": "张九成",
        "content": "春来多病懒寻山，送客今朝漫出关。\n杨柳江头无限思，欲携樽酒暖衰颜。",
        "dynasty": "宋",
        "collection_info": null
    },
    {
        "title": "喜晴",
        "author": "张九成",
        "content": "数日阴霖气不舒，江流作涨吾其鱼。\n晚来风起云头散，夜半星辰满太虚。",
        "dynasty": "宋",
        "collection_info": null
    },
    {
        "title": "夏日即事  其一",
        "author": "张九成",
        "content": "阴阴庭院静无声，只有黄鹂绕树鸣。\n午睡觉来何所见，玉炉风细碧烟横。",
        "dynasty": "宋",
        "collection_info": null
    },
    {
        "title": "夏日即事  其二",
        "author": "张九成",
        "content": "日长廊迥思悠悠，自视真如不繫舟。\n欲趁好风河汉去，玉楼银阙剩遨游。",
        "dynasty": "宋",
        "collection_info": null
    },
    {
        "title": "夏日即事  其三",
        "author": "张九成",
        "content": "日长院落迥无人，忽悟犹余此老身。\n只拟一时都忘了，放教桃李四时春。",
        "dynasty": "宋",
        "collection_info": null
    },
    {
        "title": "夏日即事  其四",
        "author": "张九成",
        "content": "云开日出四窗明，恰到犹余梦自生。\n一枕觉来人寂寂，时闻儿子读书声。",
        "dynasty": "宋",
        "collection_info": null
    },
    {
        "title": "惜花",
        "author": "张九成",
        "content": "数日生寒紧杜门，今朝步屧到前村。\n可怜桃李都飞尽，细雨斜风更断魂。",
        "dynasty": "宋",
        "collection_info": null
    },
    {
        "title": "二月八日偶成  其一",
        "author": "张九成",
        "content": "今年春色可胜嗟，二月山中未见花。\n长忆去年今夜月，海棠花影到窗纱。",
        "dynasty": "宋",
        "collection_info": null
    },
    {
        "title": "二月八日偶成  其二",
        "author": "张九成",
        "content": "春寒渗渗越常年，桃李枝间尚悄然。\n数日长阴君莫叹，人人道是养花天。",
        "dynasty": "宋",
        "collection_info": null
    },
    {
        "title": "二月八日偶成  其三",
        "author": "张九成",
        "content": "庭院无端作许寒，好花无处压栏竿。\n东君今岁知何意，勒住羣花不得看。",
        "dynasty": "宋",
        "collection_info": null
    },
    {
        "title": "六月十二日偶成  其一",
        "author": "张九成",
        "content": "閒居百事不关心，只有多情尚苦吟。\n午睡觉来何所乐，邻鸡一唱柳垂阴。",
        "dynasty": "宋",
        "collection_info": null
    },
    {
        "title": "六月十二日偶成  其二",
        "author": "张九成",
        "content": "目昏数日不观书，闭眼无言意自如。\n忽笑子綦云丧我，仰天何事尚长吁。",
        "dynasty": "宋",
        "collection_info": null
    },
    {
        "title": "题郡斋壁",
        "author": "张九成",
        "content": "吏散兵休文案静，数竿修竹隔疏帘。\n嗟予老矣欲归去，肯对江山叹滞淹。",
        "dynasty": "宋",
        "collection_info": null
    },
    {
        "title": "庾岭旧传有梅往往诗人借此为江南春信予到此数年因登岭上不见一枝遂成一绝",
        "author": "张九成",
        "content": "诗人常说岭头梅，往往春风自此来。\n我到岭头都不见，空将春梦又空回。",
        "dynasty": "宋",
        "collection_info": null
    },
    {
        "title": "南安宝戒院作",
        "author": "张九成",
        "content": "苦无人事扰闲居，赢得终年学着书。\n今日欣然出门去，秋风吹意满芙蕖。",
        "dynasty": "宋",
        "collection_info": null
    },
    {
        "title": "盆中石菖蒲",
        "author": "张九成",
        "content": "清姿水石间，相得不可无。\n如人饱道义，其色长敷腴。\n不受尘土覆，自与人世殊。\n我何爱轩冕，冒昧名利涂。\n圣人恶洁身，名士多自污。\n理亦顾其可，未应如此拘。\n往往不知者，假此为穿窬。\n吾方存胸中，未敢执一隅。\n姑从吾所好，谁能復改图。\n不若归去来，无愧石上蒲。",
        "dynasty": "宋",
        "collection_info": null
    },
    {
        "title": "庭下草",
        "author": "张九成",
        "content": "秋风吹碧草，久客情如何。\n乡关断过雁，青山高嵳峩。\n然而梦寐间，往往长经过。\n梦觉亦我耳，所得初无多。\n天地存胸中，要当常拂摩。\n肯为外物流，为赋白雪歌。",
        "dynasty": "宋",
        "collection_info": null
    },
    {
        "title": "论语绝句  其一",
        "author": "张九成",
        "content": "既是文章可得闻，不应此外尚云云。\n如何夫子言天道，肯把文章两处分。",
        "dynasty": "宋",
        "collection_info": null
    },
    {
        "title": "论语绝句  其二",
        "author": "张九成",
        "content": "算来只是弄精神，识破于时始悟真。\n表裏分明都见了，区区何必更书绅。",
        "dynasty": "宋",
        "collection_info": null
    },
    {
        "title": "论语绝句  其三",
        "author": "张九成",
        "content": "虽然此影不离形，莫向形中便认真。\n形影两亡都不见，当于此处认斯人。",
        "dynasty": "宋",
        "collection_info": null
    },
    {
        "title": "论语绝句  其四",
        "author": "张九成",
        "content": "见得分明乃谓如，分明如此尚为疏。\n莫于见处留形迹，方信心斋万象虚。",
        "dynasty": "宋",
        "collection_info": null
    },
    {
        "title": "论语绝句  其五",
        "author": "张九成",
        "content": "机缄固尔寓絃歌，不是知音不肯过。\n夫子闻之方莞尔，未知言偃意如何。",
        "dynasty": "宋",
        "collection_info": null
    },
    {
        "title": "论语绝句  其六",
        "author": "张九成",
        "content": "门人唯诺亦寻常，彼此如何较短长。\n自是旁人不曾识，指为鸣凤在朝阳。",
        "dynasty": "宋",
        "collection_info": null
    },
    {
        "title": "论语绝句  其七",
        "author": "张九成",
        "content": "此理寻常岂不如，奈何人不反思之。\n故应指掌从君示，想亦于斯勿更疑。",
        "dynasty": "宋",
        "collection_info": null
    },
    {
        "title": "论语绝句  其八",
        "author": "张九成",
        "content": "于时舍瑟方铿尔，岂意吾师亦喟然。\n此际风流人不识，只应潇洒得心传。",
        "dynasty": "宋",
        "collection_info": null
    },
    {
        "title": "论语绝句  其九",
        "author": "张九成",
        "content": "白首穷经恨不知，书生辛苦竟何为。\n一朝闻道无余事，若较寻常死亦迟。",
        "dynasty": "宋",
        "collection_info": null
    },
    {
        "title": "论语绝句  其一○",
        "author": "张九成",
        "content": "须知道体亦常虚，君子安能一器拘。\n赐也但知瑚琏贵，岂闻天地亦蘧庐。",
        "dynasty": "宋",
        "collection_info": null
    },
    {
        "title": "论语绝句  其一一",
        "author": "张九成",
        "content": "所长孰不愿施之，岂肯言吾未信斯。\n大是此心真不昧，断知天地不容欺。",
        "dynasty": "宋",
        "collection_info": null
    },
    {
        "title": "论语绝句  其一二",
        "author": "张九成",
        "content": "行道嗟吾已矣夫，仲由从我去乘桴。\n果然子路闻之喜，好勇如由亦自无。",
        "dynasty": "宋",
        "collection_info": null
    },
    {
        "title": "论语绝句  其一三",
        "author": "张九成",
        "content": "岂是于回果弗如，只缘闻处尚多疏。\n若还真箇能闻一，安得其他更有余。",
        "dynasty": "宋",
        "collection_info": null
    },
    {
        "title": "论语绝句  其一四",
        "author": "张九成",
        "content": "朽固难雕粪莫杇，于予材美亦何诛。\n欲令顾此深为戒，言语之科首宰予。",
        "dynasty": "宋",
        "collection_info": null
    },
    {
        "title": "论语绝句  其一五",
        "author": "张九成",
        "content": "贫即无聊富即骄，回心独尔乐箪瓢。\n箇中得趣无人会，惆怅遗风久寂寥。",
        "dynasty": "宋",
        "collection_info": null
    },
    {
        "title": "论语绝句  其一六",
        "author": "张九成",
        "content": "子路何尝肯不情，从人姑尔事虚名。\n所行唯恐復闻耳，既已闻之且力行。",
        "dynasty": "宋",
        "collection_info": null
    },
    {
        "title": "论语绝句  其一七",
        "author": "张九成",
        "content": "须知有慾不为刚，血气乘之反类狂。\n所以孟轲言直养，要令无助亦无忘。",
        "dynasty": "宋",
        "collection_info": null
    },
    {
        "title": "论语绝句  其一八",
        "author": "张九成",
        "content": "文子平生不妄为，仲尼想亦喜闻之。\n或能再矣斯犹可，何况加之以三思。",
        "dynasty": "宋",
        "collection_info": null
    },
    {
        "title": "论语绝句  其一九",
        "author": "张九成",
        "content": "武子人皆指作愚，不知愚意竟何如。\n虽愚到底无人识，始觉从来智者疏。",
        "dynasty": "宋",
        "collection_info": null
    },
    {
        "title": "论语绝句  其二○",
        "author": "张九成",
        "content": "愿乘车马衣轻裘，便与颜回论不投。\n更得预闻夫子志，天高地下果难俦。",
        "dynasty": "宋",
        "collection_info": null
    },
    {
        "title": "论语绝句  其二一",
        "author": "张九成",
        "content": "三千七十固多哉，好学如何独有回。\n若论不迁并不贰，更无人向此中来。",
        "dynasty": "宋",
        "collection_info": null
    },
    {
        "title": "论语绝句  其二二",
        "author": "张九成",
        "content": "孔子于仁论不违，回心三月亦如之。\n不违乃是回心事，心事如何子得知。",
        "dynasty": "宋",
        "collection_info": null
    },
    {
        "title": "论语绝句  其二三",
        "author": "张九成",
        "content": "算来此亦是寻常，不比其他味较长。\n孔子絃歌颜子乐，大家相见没商量。",
        "dynasty": "宋",
        "collection_info": null
    },
    {
        "title": "论语绝句  其二四",
        "author": "张九成",
        "content": "仁智从来不可分，动中机向静中存。\n自然形体难增损，不要犹添斧凿痕。",
        "dynasty": "宋",
        "collection_info": null
    },
    {
        "title": "论语绝句  其二五",
        "author": "张九成",
        "content": "未识机锋莫浪猜，行藏吾只许颜回。\n苟能用我吾何慊，不惜因渠也一来。",
        "dynasty": "宋",
        "collection_info": null
    },
    {
        "title": "论语绝句  其二六",
        "author": "张九成",
        "content": "子思曾发用中机，此道须臾不可离。\n率性自然难损益，要之何虑亦何思。",
        "dynasty": "宋",
        "collection_info": null
    },
    {
        "title": "论语绝句  其二七",
        "author": "张九成",
        "content": "仁体从来大似天，事之方见失于偏。\n是何尧舜有为病，一或容心便不然。",
        "dynasty": "宋",
        "collection_info": null
    },
    {
        "title": "论语绝句  其二八",
        "author": "张九成",
        "content": "不因闻见得心传，此理于吾甚晓然。\n若使一流闻见裏，故知厌倦有时焉。",
        "dynasty": "宋",
        "collection_info": null
    },
    {
        "title": "论语绝句  其二九",
        "author": "张九成",
        "content": "向也于公隔一重，寻思常在梦魂中。\n如今已是心相识，尔自西行我自东。",
        "dynasty": "宋",
        "collection_info": null
    },
    {
        "title": "论语绝句  其三○",
        "author": "张九成",
        "content": "试看迷途一瞽蒙，若还无相岂能通。\n力行未到安身处，不免依他入箇中。",
        "dynasty": "宋",
        "collection_info": null
    },
    {
        "title": "论语绝句  其三一",
        "author": "张九成",
        "content": "富贵要之不可求，求之无不反招尤。\n何如且只从吾好，他若来时不自由。",
        "dynasty": "宋",
        "collection_info": null
    },
    {
        "title": "论语绝句  其三二",
        "author": "张九成",
        "content": "箾韶深寓舜之心，夫子闻之感亦深。\n三月遂忘于肉味，谁知千古遇知音。",
        "dynasty": "宋",
        "collection_info": null
    },
    {
        "title": "论语绝句  其三三",
        "author": "张九成",
        "content": "读易工夫恨不深，晚年方见圣人心。\n如何五十云无过，盖欲从初学到今。",
        "dynasty": "宋",
        "collection_info": null
    },
    {
        "title": "论语绝句  其三四",
        "author": "张九成",
        "content": "日月光明满六虚，奈缘蒙瞽以为无。\n试教借问傍人看，可是吾曾隐尔乎。",
        "dynasty": "宋",
        "collection_info": null
    },
    {
        "title": "论语绝句  其三五",
        "author": "张九成",
        "content": "射宿有心阴中物，钓纲终是不无心。\n固知夫子应无此，书此方知意亦深。",
        "dynasty": "宋",
        "collection_info": null
    },
    {
        "title": "论语绝句  其三六",
        "author": "张九成",
        "content": "仁在吾心一念间，苟差一念隔千山。\n故知罔克分狂圣，已见前贤露一斑。",
        "dynasty": "宋",
        "collection_info": null
    },
    {
        "title": "论语绝句  其三七",
        "author": "张九成",
        "content": "子心俯仰一无欺，由也升堂尚不知。\n疾病如何犹请祷，孰分上下与神祇。",
        "dynasty": "宋",
        "collection_info": null
    },
    {
        "title": "论语绝句  其三八",
        "author": "张九成",
        "content": "欲识画工真妙手，画人须是画精神。\n孔门诸子工无比，画出当时活圣人。",
        "dynasty": "宋",
        "collection_info": null
    },
    {
        "title": "论语绝句  其三九",
        "author": "张九成",
        "content": "做人真箇亦诚难，临死犹将手足看。\n今免一身非细事，一身之外更多端。",
        "dynasty": "宋",
        "collection_info": null
    },
    {
        "title": "论语绝句  其四○",
        "author": "张九成",
        "content": "看来商颂继关雎，乱训为终始是初。\n试把初终篇较取，洋洋风雅岂为虚。",
        "dynasty": "宋",
        "collection_info": null
    },
    {
        "title": "论语绝句  其四一",
        "author": "张九成",
        "content": "巍巍荡荡仰神尧，贤智姦邪混一朝。\n无物不归吾造化，去天安得尚遥遥。",
        "dynasty": "宋",
        "collection_info": null
    },
    {
        "title": "论语绝句  其四二",
        "author": "张九成",
        "content": "担板人多见一边，圣心思虑甚周旋。\n方知大禹同夫子，彼此观之无间然。",
        "dynasty": "宋",
        "collection_info": null
    },
    {
        "title": "论语绝句  其四三",
        "author": "张九成",
        "content": "游遍诸侯志不伸，困穷几与死为邻。\n大哉博学称夫子，独有当时一党人。",
        "dynasty": "宋",
        "collection_info": null
    },
    {
        "title": "论语绝句  其四四",
        "author": "张九成",
        "content": "以毋为绝绝非毋，自谓门人见处疏。\n若使圣人真箇绝，不知毋理却何如。",
        "dynasty": "宋",
        "collection_info": null
    },
    {
        "title": "论语绝句  其四五",
        "author": "张九成",
        "content": "子云文不在兹乎，岂与常人论有无。\n兴丧亦皆天意尔，匡人于此莫如予。",
        "dynasty": "宋",
        "collection_info": null
    },
    {
        "title": "论语绝句  其四六",
        "author": "张九成",
        "content": "吾于万理已无疑，何必容心更去推。\n自此有无皆不立，有知翻以累无知。",
        "dynasty": "宋",
        "collection_info": null
    },
    {
        "title": "论语绝句  其四七",
        "author": "张九成",
        "content": "君子常时亦用权，要之此法岂容传。\n反经合道须君子，君子为之乃自然。",
        "dynasty": "宋",
        "collection_info": null
    },
    {
        "title": "论语绝句  其四八",
        "author": "张九成",
        "content": "一篇乡党尽威仪，夫子寻常岂自知。\n若使区区故如此，其劳终亦不胜为。",
        "dynasty": "宋",
        "collection_info": null
    },
    {
        "title": "论语绝句  其四九",
        "author": "张九成",
        "content": "若欲言之固亦难，鬼神情状苦无端。\n要之行尽吾人事，彼此何尝有两般。",
        "dynasty": "宋",
        "collection_info": null
    },
    {
        "title": "论语绝句  其五○",
        "author": "张九成",
        "content": "曾点尝闻鼓瑟希，仲由于此亦奚为。\n二人风味还应别，不是知音必不知。",
        "dynasty": "宋",
        "collection_info": null
    },
    {
        "title": "论语绝句  其五一",
        "author": "张九成",
        "content": "道体从来只贵通，不容一物碍其中。\n柴愚参鲁师由辈，未若颜回庶屡空。",
        "dynasty": "宋",
        "collection_info": null
    },
    {
        "title": "论语绝句  其五二",
        "author": "张九成",
        "content": "点尔何如鼓瑟希，舞雩之下咏而归。\n喟然不觉令吾嘆，岂与其他较是非。",
        "dynasty": "宋",
        "collection_info": null
    },
    {
        "title": "论语绝句  其五三",
        "author": "张九成",
        "content": "君子何尝去小人，小人如草去还生。\n但令鼓舞心归化，不必区区务力争。",
        "dynasty": "宋",
        "collection_info": null
    },
    {
        "title": "论语绝句  其五四",
        "author": "张九成",
        "content": "闻达要之不必分，只缘闻处未尝闻。\n子张若解闻中达，夫子何由尚尔云。",
        "dynasty": "宋",
        "collection_info": null
    },
    {
        "title": "论语绝句  其五五",
        "author": "张九成",
        "content": "由言夫子何迂也，子谓由言亦野哉。\n道理不因相扣击，如何说得许多来。",
        "dynasty": "宋",
        "collection_info": null
    },
    {
        "title": "论语绝句  其五六",
        "author": "张九成",
        "content": "既言一日归颜子，王者如何必世仁。\n若论仲尼期月可，斯言乃是反其真。",
        "dynasty": "宋",
        "collection_info": null
    },
    {
        "title": "论语绝句  其五七",
        "author": "张九成",
        "content": "墨子平生枉费工，谩将泛爱去形容。\n若观木讷并刚毅，方见风流是箇中。",
        "dynasty": "宋",
        "collection_info": null
    },
    {
        "title": "论语绝句  其五八",
        "author": "张九成",
        "content": "狂狷虽云执一偏，一偏所执尚能坚。\n不然欲与中行士，往往其中亦未全。",
        "dynasty": "宋",
        "collection_info": null
    },
    {
        "title": "论语绝句  其五九",
        "author": "张九成",
        "content": "尝称管仲以如仁，仁者要之即是人。\n未可以仁称管仲，可于人上试经纶。",
        "dynasty": "宋",
        "collection_info": null
    },
    {
        "title": "论语绝句  其六○",
        "author": "张九成",
        "content": "夫子何为发问初，答云寡过未能无。\n斯言可谓深而宛，所以重嗟累嘆乎。",
        "dynasty": "宋",
        "collection_info": null
    },
    {
        "title": "论语绝句  其六一",
        "author": "张九成",
        "content": "区区用意在方人，所得从来未必真。\n我则于斯诚不暇，枉劳臆度费精神。",
        "dynasty": "宋",
        "collection_info": null
    },
    {
        "title": "论语绝句  其六二",
        "author": "张九成",
        "content": "此理从来自不疑，奈何于此不投时。\n若还上下相通处，不是天心亦不知。",
        "dynasty": "宋",
        "collection_info": null
    },
    {
        "title": "论语绝句  其六三",
        "author": "张九成",
        "content": "只是人生少琢磨，厄于陈蔡尚絃歌。\n道之兴废皆由命，虽愬如公奈命何。",
        "dynasty": "宋",
        "collection_info": null
    },
    {
        "title": "论语绝句  其六四",
        "author": "张九成",
        "content": "卫多贤者仕伶官，击磬如襄理一般。\n不审乃于声上取，疑其此意太无端。",
        "dynasty": "宋",
        "collection_info": null
    },
    {
        "title": "论语绝句  其六五",
        "author": "张九成",
        "content": "可笑灵公不自量，区区小国事交争。\n遽然问阵于夫子，夫子闻之故遂行。",
        "dynasty": "宋",
        "collection_info": null
    },
    {
        "title": "论语绝句  其六六",
        "author": "张九成",
        "content": "子张闻语便书绅，太似胸中未识真。\n忠信笃钦非外物，当于行处用精神。",
        "dynasty": "宋",
        "collection_info": null
    },
    {
        "title": "论语绝句  其六七",
        "author": "张九成",
        "content": "壮志如何便遽忘，故宜一旦问为邦。\n行藏独与吾夫子，不类当时狷与狂。",
        "dynasty": "宋",
        "collection_info": null
    },
    {
        "title": "论语绝句  其六八",
        "author": "张九成",
        "content": "试问如何是探汤，喻其渐入久无伤。\n顾于不善乃如此，深恐斯人志不刚。",
        "dynasty": "宋",
        "collection_info": null
    },
    {
        "title": "论语绝句  其六九",
        "author": "张九成",
        "content": "公山召子犹将往，阳货如何却矙亡。\n料得用心须有异，圣人去就不寻常。",
        "dynasty": "宋",
        "collection_info": null
    },
    {
        "title": "论语绝句  其七○",
        "author": "张九成",
        "content": "公山阳货本同谋，夫子如何较去留。\n须信人心有真僞，故将直笔记春秋。",
        "dynasty": "宋",
        "collection_info": null
    },
    {
        "title": "论语绝句  其七一",
        "author": "张九成",
        "content": "性习自然分远近，智愚安得便无移。\n困而不学民斯下，愚者要当且力为。",
        "dynasty": "宋",
        "collection_info": null
    },
    {
        "title": "论语绝句  其七二",
        "author": "张九成",
        "content": "焉用牛刀去割鸡，子游初见已无疑。\n既云学道应须爱，遂谓前言乃戏之。",
        "dynasty": "宋",
        "collection_info": null
    },
    {
        "title": "论语绝句  其七三",
        "author": "张九成",
        "content": "于兵于食皆云去，当使斯民信独存。\n不尔此心先已丧，虽云兵食更休论。",
        "dynasty": "宋",
        "collection_info": null
    },
    {
        "title": "论语绝句  其七四",
        "author": "张九成",
        "content": "哀公真自不寻常，虽是年饥亦较量。\n二犹不足如何彻，紬绎斯言味更长。",
        "dynasty": "宋",
        "collection_info": null
    },
    {
        "title": "论语绝句  其七五",
        "author": "张九成",
        "content": "一诺要之不可轻，古人于事贵能行。\n若还行得方为诺，不尔徒言未必诚。",
        "dynasty": "宋",
        "collection_info": null
    },
    {
        "title": "论语绝句  其七六",
        "author": "张九成",
        "content": "善胜不于常胜得，无方始向有方求。\n故知欲使人无讼，莫使情于听处留。",
        "dynasty": "宋",
        "collection_info": null
    },
    {
        "title": "论语绝句  其七七",
        "author": "张九成",
        "content": "有类痴人学着棋，谆谆诲尔反狐疑。\n回头试问旁观者，说得元来却甚奇。",
        "dynasty": "宋",
        "collection_info": null
    },
    {
        "title": "论语绝句  其七八",
        "author": "张九成",
        "content": "大都礼义本人情，若论人情莫若亲。\n苟使于亲无曲折，不知人视作何人。",
        "dynasty": "宋",
        "collection_info": null
    },
    {
        "title": "论语绝句  其七九",
        "author": "张九成",
        "content": "谦抑从来不务争，于人唯恐失其情。\n若于礼义愆违处，安得区区学面朋。",
        "dynasty": "宋",
        "collection_info": null
    },
    {
        "title": "论语绝句  其八○",
        "author": "张九成",
        "content": "四者相资体亦成，体成须要得兼明。\n当知礼乐非文具，乃是其间造化名。",
        "dynasty": "宋",
        "collection_info": null
    },
    {
        "title": "论语绝句  其八一",
        "author": "张九成",
        "content": "仁体从来不可名，方圆随处便成形。\n要之自在初非力，以力为之恐失经。",
        "dynasty": "宋",
        "collection_info": null
    },
    {
        "title": "论语绝句  其八二",
        "author": "张九成",
        "content": "丘何为佞乃栖栖，此语深怜及仲尼。\n犹乃从容言疾固，胸中荡浩不容窥。",
        "dynasty": "宋",
        "collection_info": null
    },
    {
        "title": "论语绝句  其八三",
        "author": "张九成",
        "content": "若于君子能修敬，敬外无缘復有余。\n子路不思三致问，病犹尧舜果何如。",
        "dynasty": "宋",
        "collection_info": null
    },
    {
        "title": "论语绝句  其八四",
        "author": "张九成",
        "content": "于时穷达何须较，在我行藏未易论。\n子路不知方愠见，更疑力学到师门。",
        "dynasty": "宋",
        "collection_info": null
    },
    {
        "title": "论语绝句  其八五",
        "author": "张九成",
        "content": "参闻吾道无心语，只在当时一唯间。\n多学反嗟疑子贡，望云犹隔数重关。",
        "dynasty": "宋",
        "collection_info": null
    },
    {
        "title": "论语绝句  其八六",
        "author": "张九成",
        "content": "扬雄苦作艰深语，曹操空嗟幼妇词。\n晚悟师言达而已，不须此外更支离。",
        "dynasty": "宋",
        "collection_info": null
    },
    {
        "title": "论语绝句  其八七",
        "author": "张九成",
        "content": "岂是区区务相师，寻常一事不容欺。\n及阶及席方皆坐，犹告之曰某在斯。",
        "dynasty": "宋",
        "collection_info": null
    },
    {
        "title": "论语绝句  其八八",
        "author": "张九成",
        "content": "常追往日悔前事，復向如今念后来。\n幸尔平生无所好，喜于末句绝纤埃。",
        "dynasty": "宋",
        "collection_info": null
    },
    {
        "title": "论语绝句  其八九",
        "author": "张九成",
        "content": "损益由人好乐间，须于情窦着防闲。\n鸡鸣舜跖能分得，始向师门见一斑。",
        "dynasty": "宋",
        "collection_info": null
    },
    {
        "title": "论语绝句  其九○",
        "author": "张九成",
        "content": "要之恐惧常修省，乃是吾心所必然。\n君子如云止三畏，又何终日却干干。",
        "dynasty": "宋",
        "collection_info": null
    },
    {
        "title": "论语绝句  其九一",
        "author": "张九成",
        "content": "窃怪陈亢问伯鱼，子今亦有异闻乎。\n喜云闻一得三理，料得其他未必如。",
        "dynasty": "宋",
        "collection_info": null
    },
    {
        "title": "论语绝句  其九二",
        "author": "张九成",
        "content": "欲逃阳货遇诸涂，在我之言亦未疏。\n大抵行藏非汝事，孰云夫子主痈疽。",
        "dynasty": "宋",
        "collection_info": null
    },
    {
        "title": "论语绝句  其九三",
        "author": "张九成",
        "content": "如何夫子欲无言，此理疑其或未然。\n若看阴阳运行处，方知与物自周旋。",
        "dynasty": "宋",
        "collection_info": null
    },
    {
        "title": "论语绝句  其九四",
        "author": "张九成",
        "content": "既能委曲存商后，又不区区爱此身。\n以至为奴作洪范，仲尼称谓有三仁。",
        "dynasty": "宋",
        "collection_info": null
    },
    {
        "title": "论语绝句  其九五",
        "author": "张九成",
        "content": "有道不妨三见黜，当时人恨以为多。\n从来一向贪婪辈，读此其如愧耻何。",
        "dynasty": "宋",
        "collection_info": null
    },
    {
        "title": "论语绝句  其九六",
        "author": "张九成",
        "content": "宣尼颇意在斯人，故尔令由去问津。\n大是斯人能会意，知津此语亦为真。",
        "dynasty": "宋",
        "collection_info": null
    },
    {
        "title": "论语绝句  其九七",
        "author": "张九成",
        "content": "看来桀溺与长沮，固是其言太阔疏。\n若论耰锄全不顾，这般风味亦难如。",
        "dynasty": "宋",
        "collection_info": null
    },
    {
        "title": "论语绝句  其九八",
        "author": "张九成",
        "content": "体不勤劳谷不分，毅然植杖俯而耘。\n从前一向空担板，大道元来亦未闻。",
        "dynasty": "宋",
        "collection_info": null
    },
    {
        "title": "论语绝句  其九九",
        "author": "张九成",
        "content": "夫子当时议逸民，举皆未必见其真。\n唯吾无可无不可，所以巍然号圣人。",
        "dynasty": "宋",
        "collection_info": null
    },
    {
        "title": "论语绝句  其一○○",
        "author": "张九成",
        "content": "能谋虽似周公圣，于纣兴亡特未分。\n及至当时获微子，武王方始决成勋。",
        "dynasty": "宋",
        "collection_info": null
    },
    {
        "title": "颂一首",
        "author": "张九成",
        "content": "春天夜月一声蛙，撞破虚空共一家。\n正恁么时谁会得，岭头脚痛有玄沙。",
        "dynasty": "宋",
        "collection_info": null
    },
    {
        "title": "论子美渊明诗",
        "author": "施德操",
        "content": "子美学古胸，万卷鬰含蓄。\n遇事时一麾，百怪森动目。\n渊明淡无事，空洞抚便腹。\n物色入眼来，指点诗句足。\n彼直发其藏，义但随所瞩。\n二老诗中雄，同人不同曲。",
        "dynasty": "宋",
        "collection_info": null
    },
    {
        "title": "题东庵广福禅院",
        "author": "施德操",
        "content": "何处登临眼最明，雪峰佳处一川平。\n潮随海月生时上，峰在云天静处横。\n幢盖神扶乔木影，风雷井闭古泉声。\n灵踪凿尽翻惆怅，何日游山报道成。",
        "dynasty": "宋",
        "collection_info": null
    },
    {
        "title": "句",
        "author": "施德操",
        "content": "春风两岸客来往，红日一川莺去留。",
        "dynasty": "宋",
        "collection_info": null
    },
    {
        "title": "咏东山广福院",
        "author": "杨璇",
        "content": "舣棹青山下，来寻蓟子家。\n人鱼皆静乐，水木亦清华。\n松老欲成盖，菊寒殊未花。\n何须觅句漏，此自有丹砂。",
        "dynasty": "宋",
        "collection_info": null
    },
    {
        "title": "咏西山广福院二首  其一",
        "author": "杨璇",
        "content": "野寺孤峯上，危楼耸翠微。\n捲廉沧海近，洗钵白云飞。\n竹影临经案，松花点衲衣。\n日斜登望处，湖畔一僧归。",
        "dynasty": "宋",
        "collection_info": null
    },
    {
        "title": "咏西山广福院二首  其二",
        "author": "杨璇",
        "content": "地势连沧海，山名号紫微。\n景閒僧坐久，路僻客来稀。\n峡影青相照，河流石自围。\n尘喧都不到，安得此忘归。",
        "dynasty": "宋",
        "collection_info": null
    },
    {
        "title": "春日旅中",
        "author": "刁文叔",
        "content": "来时江梅散玉蕊，归去麰麦如人深。\n桃花只解逞颜色，唯有垂杨知客心。",
        "dynasty": "宋",
        "collection_info": null
    },
    {
        "title": "和张九成真如禅院诗",
        "author": "黄伯剂",
        "content": "寺古僧应少，地偏心自扃。\n凭高通楚望，怀远眇胥灵。\n深蛰虬藏翠，斜飞鹭界青。\n休文今已去，佛像寄谁铭。",
        "dynasty": "宋",
        "collection_info": null
    },
    {
        "title": "题小赤壁  其一",
        "author": "朱涛",
        "content": "此地不烧屯，何由壁自赤。\n意因丹炉烟，焰此千寻石。",
        "dynasty": "宋",
        "collection_info": null
    },
    {
        "title": "题小赤壁  其二",
        "author": "朱涛",
        "content": "千寻石上隐麻姑，会教蔡经起鼎炉。\n丹成龙去今何在，虎迹岩前叫鹧鸪。",
        "dynasty": "宋",
        "collection_info": null
    },
    {
        "title": "颂古二十首  其一",
        "author": "释了一",
        "content": "外道殷勤来问佛，有言不问及无言。\n大雄不费纤毫力，良马何曾用举鞭。",
        "dynasty": "宋",
        "collection_info": null
    },
    {
        "title": "颂古二十首  其二",
        "author": "释了一",
        "content": "清浄行者不涅槃，破戒比丘无地狱。\n天台相接到西川，总是自家亲眷属。",
        "dynasty": "宋",
        "collection_info": null
    },
    {
        "title": "颂古二十首  其三",
        "author": "释了一",
        "content": "白日街头独自行，夜间屋裏独自卧。\n山高不碍白云飞，竹密不妨流水过。",
        "dynasty": "宋",
        "collection_info": null
    },
    {
        "title": "颂古二十首  其四",
        "author": "释了一",
        "content": "清源佛法意如何，米价酬来太老婆。\n眨上眉毛行大道，莫于平地起风波。",
        "dynasty": "宋",
        "collection_info": null
    },
    {
        "title": "颂古二十首  其五",
        "author": "释了一",
        "content": "心不是佛，智不是道。\n举得十分，未敢相保。\n携条拄杖闲行，切忌回头转脑。",
        "dynasty": "宋",
        "collection_info": null
    },
    {
        "title": "颂古二十首  其六",
        "author": "释了一",
        "content": "南泉特地指瓶，隐峯便来泻水。\n两人自不识羞，掘地深埋自己。",
        "dynasty": "宋",
        "collection_info": null
    },
    {
        "title": "颂古二十首  其七",
        "author": "释了一",
        "content": "乌臼分明棒有眼，这僧直是眼无筋。\n假饶打着百千箇，切莫将伊挂齿唇。",
        "dynasty": "宋",
        "collection_info": null
    },
    {
        "title": "颂古二十首  其八",
        "author": "释了一",
        "content": "须知天地共同根，万物从来元一体。\n未审南泉庭下花，几人看了梦相似。",
        "dynasty": "宋",
        "collection_info": null
    },
    {
        "title": "颂古二十首  其九",
        "author": "释了一",
        "content": "甘贽设粥念摩诃，致见南泉打破锅。\n万事但将公道断，任教四海动干戈。",
        "dynasty": "宋",
        "collection_info": null
    },
    {
        "title": "颂古二十首  其一○",
        "author": "释了一",
        "content": "檀越家中作水牛，收来放去任优游。\n不曾犯着人苗稼，何必南泉对赵州。",
        "dynasty": "宋",
        "collection_info": null
    },
    {
        "title": "颂古二十首  其一一",
        "author": "释了一",
        "content": "大地是眼没处屙，衲僧到此便聱讹。\n须知别有安身诀，会得安身事更多。\n咄，锹子安着在甚么处。",
        "dynasty": "宋",
        "collection_info": null
    },
    {
        "title": "颂古二十首  其一二",
        "author": "释了一",
        "content": "礼佛无端撞赵州，却将知见作寃讐。\n如今四海平如掌，云自高飞水自流。",
        "dynasty": "宋",
        "collection_info": null
    },
    {
        "title": "颂古二十首  其一三",
        "author": "释了一",
        "content": "殿上从来好功德，如何侍者却疑惑。\n赵州露出赤心肝，问着依然墨漆黑。",
        "dynasty": "宋",
        "collection_info": null
    },
    {
        "title": "颂古二十首  其一四",
        "author": "释了一",
        "content": "钟鼓未鸣先托钵，雪峯平地成饶舌。\n当时一径入僧堂，且看岩头有何说。",
        "dynasty": "宋",
        "collection_info": null
    },
    {
        "title": "颂古二十首  其一五",
        "author": "释了一",
        "content": "的的古帆已挂后，小鱼吞却大头鱼。\n虽然李广运神箭，自古张颠解草书。",
        "dynasty": "宋",
        "collection_info": null
    },
    {
        "title": "颂古二十首  其一六",
        "author": "释了一",
        "content": "春有百花夏有热，秋有凉风冬有雪。\n若无閒事挂心头，便是人间好时节。",
        "dynasty": "宋",
        "collection_info": null
    },
    {
        "title": "颂古二十首  其一七",
        "author": "释了一",
        "content": "竹箆举起成生杀，岂肯容人乱札锥。\n劈脊一挥如荐得，银山铁壁也光辉。",
        "dynasty": "宋",
        "collection_info": null
    },
    {
        "title": "颂古二十首  其一八",
        "author": "释了一",
        "content": "钟楼上念讚，床脚下种菜。\n猛虎当路蹲，时人俱不会。\n黄蘗花开自有时，明州有箇憨布袋。",
        "dynasty": "宋",
        "collection_info": null
    },
    {
        "title": "颂古二十首  其一九",
        "author": "释了一",
        "content": "杨岐金圈与栗蓬，吞跳依前事不同。\n大海都来一口吸，更无南北与西东。",
        "dynasty": "宋",
        "collection_info": null
    },
    {
        "title": "颂古二十首  其二○",
        "author": "释了一",
        "content": "热糍荡口成痕迹，糍冷令人便动脾。\n何似且拈安一处，家常茶饭且随时。",
        "dynasty": "宋",
        "collection_info": null
    },
    {
        "title": "偈二十首  其一",
        "author": "释鼎需",
        "content": "隈严遁谷，败种焦牙。\n应物随形，拖泥带水。",
        "dynasty": "宋",
        "collection_info": null
    },
    {
        "title": "偈二十首  其二",
        "author": "释鼎需",
        "content": "奔流度刃，未是作家。\n疾燄过风，犹为钝汉。",
        "dynasty": "宋",
        "collection_info": null
    },
    {
        "title": "偈二十首  其三",
        "author": "释鼎需",
        "content": "子能承父业，赚杀几多人。\n家破人亡后，无门寄此身。\n愁人莫向愁人说，说向愁人愁杀人。",
        "dynasty": "宋",
        "collection_info": null
    },
    {
        "title": "偈二十首  其四",
        "author": "释鼎需",
        "content": "欲得现前，莫存顺逆。\n屙屎送尿，多少省力。",
        "dynasty": "宋",
        "collection_info": null
    },
    {
        "title": "偈二十首  其五",
        "author": "释鼎需",
        "content": "堂堂兮巍巍，威威兮蕤蕤。\n手携兔角杖，脚踏石乌龟。\n来莫可抑，去莫可追。\n而今到此，合掌趺跪。",
        "dynasty": "宋",
        "collection_info": null
    },
    {
        "title": "偈二十首  其六",
        "author": "释鼎需",
        "content": "我观鹞子抟天飞，乌龟水底逐鱼儿。\n三箇婆婆六箇奶，金刚背上烂如泥。\n诸仁者，知不知。\n伯牙虽会弹，善听须子期。",
        "dynasty": "宋",
        "collection_info": null
    },
    {
        "title": "偈二十首  其七",
        "author": "释鼎需",
        "content": "昨夜三更转向西，昏昏宇宙几人迷。\n澄潭影转风初息，孤狖微闻岭外啼。",
        "dynasty": "宋",
        "collection_info": null
    },
    {
        "title": "偈二十首  其八",
        "author": "释鼎需",
        "content": "在凡全凡，在圣全圣。\n各各据本位，通达事理竟。\n譬如钟中无鼓响，鼓中无钟声。\n钟鼓不相参，句句无前后。\n若能于此彻根源，一任金毛唤作狗。\n忙忙途路未归人，切忌面南看北斗。",
        "dynasty": "宋",
        "collection_info": null
    },
    {
        "title": "偈二十首  其九",
        "author": "释鼎需",
        "content": "独枕孤峯忘岁月，梧桐叶落始知秋。\n若知扑落非他物，始解纵横得自由。\n万仞悬崖丝繫腰，百尺竿头独打翘。\n大洋海裏骤骅骝，须弥顶上驾扁舟。\n好箇通天作略，自然脱体风流。\n今朝有酒今朝醉，明日愁来明日愁。",
        "dynasty": "宋",
        "collection_info": null
    },
    {
        "title": "偈二十首  其一○",
        "author": "释鼎需",
        "content": "行亦禅，坐亦禅，语默动静体安然。\n江上晚来堪画处，一叶扁舟破远烟。",
        "dynasty": "宋",
        "collection_info": null
    },
    {
        "title": "偈二十首  其一一",
        "author": "释鼎需",
        "content": "陜府铁牛吞大像，生得河东鸑鷟儿。\n海门深处宜归隐，只恐调高人不知。\n知不知，拟欲抬眸一顾之，早是失却两茎眉。",
        "dynasty": "宋",
        "collection_info": null
    },
    {
        "title": "偈二十首  其一二",
        "author": "释鼎需",
        "content": "世尊拈花，迦叶微笑。\n师铁得金，一场富贵。\n马祖升堂，百丈卷席。\n为众竭力，祸出私门。",
        "dynasty": "宋",
        "collection_info": null
    },
    {
        "title": "偈二十首  其一三",
        "author": "释鼎需",
        "content": "人间正月十五日，西来祖意若为陈。\n楼台上下火照火，车马往来人看人。",
        "dynasty": "宋",
        "collection_info": null
    },
    {
        "title": "偈二十首  其一四",
        "author": "释鼎需",
        "content": "一不得孤负自己，二不得停囚长智。\n三不得生心比拟，拟不拟，眨起眉毛千万里。",
        "dynasty": "宋",
        "collection_info": null
    },
    {
        "title": "偈二十首  其一五",
        "author": "释鼎需",
        "content": "虎头带角人难措，石火电光须密布。\n假饶烈士荐应难，懵底那能解回互。",
        "dynasty": "宋",
        "collection_info": null
    },
    {
        "title": "偈二十首  其一六",
        "author": "释鼎需",
        "content": "死中活，閒云散尽长空阔。\n活中死，螺江水流截不住。\n两岸芦花相对开，渔翁拨棹还归去。\n去去何处，寒梅已绽岭南枝，漫漫雪覆千峯寺。",
        "dynasty": "宋",
        "collection_info": null
    },
    {
        "title": "偈二十首  其一七",
        "author": "释鼎需",
        "content": "三月安居，九旬禁足。\n物外閒人，何拘何束。\n青绢扇子足风凉，一任山青并水绿。",
        "dynasty": "宋",
        "collection_info": null
    },
    {
        "title": "偈二十首  其一八",
        "author": "释鼎需",
        "content": "行罗汉慈，破结贼故。\n行菩萨慈，安众生故。\n行如来慈，续慧命故。",
        "dynasty": "宋",
        "collection_info": null
    },
    {
        "title": "偈二十首  其一九",
        "author": "释鼎需",
        "content": "横按吹毛，虚张意气。\n衝开铁壁，枉费精神。",
        "dynasty": "宋",
        "collection_info": null
    },
    {
        "title": "偈二十首  其二○",
        "author": "释鼎需",
        "content": "西天悉达多太子，今日降神出母胎。\n一步一莲随宝足，人间天上独崔嵬。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释鼎需",
        "content": "入息未尝居阴界，出息何曾涉万缘。\n一声渔笛离南浦，依旧芦花深处眠。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释鼎需",
        "content": "池阳面壁许谁知，万古孤峯对落晖。\n纔见攒眉便回去，早知不是丈夫儿。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释鼎需",
        "content": "闭门入圃太周遮，一唤回头便到家。\n良遂知时人不委，海山空映夕阳斜。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释鼎需",
        "content": "言言言兮，飘风洒雪。\n默默默兮，雷輷电掣。\n藕丝孔裏骑大鹏，等閒挨落天边月。",
        "dynasty": "宋",
        "collection_info": null
    },
    {
        "title": "自赞",
        "author": "释鼎需",
        "content": "一不爱乖崖傲物，又不爱像楼打楼。\n饱谙世事慵开口，暗展双眉自点头。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释鼎需",
        "content": "便请从东过西，不妨水云自若。\n如其稍涉迟回，直是一槌粉碎。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释鼎需",
        "content": "懒翁懒中懒，最懒懒说禅。\n亦不重自己，亦不重先贤。\n又谁管你地，又谁管你天。\n物外翛然无个事，日上三竿犹更眠。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释鼎需",
        "content": "心如皎月连天照，性似寒潭彻底清。\n无价夜光人不识，梦中虚度几千春。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释鼎需",
        "content": "十四十五，明明已露。\n更问如何，西天此土。",
        "dynasty": "宋",
        "collection_info": null
    },
    {
        "title": "偈",
        "author": "释鼎需",
        "content": "顶门竖亚摩酰眼，肘后斜悬夺命符。\n瞎却眼，卸却符，赵州东壁挂葫芦。",
        "dynasty": "宋",
        "collection_info": null
    },
    {
        "title": "颂古十七首  其一",
        "author": "释鼎需",
        "content": "鸟窠佛法无多子，只在褴襂一布毛。\n一气吹来何处去，至今天下有譊讹。",
        "dynasty": "宋",
        "collection_info": null
    },
    {
        "title": "颂古十七首  其二",
        "author": "释鼎需",
        "content": "打车即是打牛是，鼻孔辽天也被穿。\n已向人前输肺腑，可怜今古妄加鞭。",
        "dynasty": "宋",
        "collection_info": null
    },
    {
        "title": "颂古十七首  其三",
        "author": "释鼎需",
        "content": "父子相将草裏游，人前拈弄几包羞。\n返雷一震惊天地，直得沧溟绝点流。",
        "dynasty": "宋",
        "collection_info": null
    },
    {
        "title": "颂古十七首  其四",
        "author": "释鼎需",
        "content": "大义开田创祖基，分明书契示传持。\n儿孙不肯遗先业，乞食年年役路歧。",
        "dynasty": "宋",
        "collection_info": null
    },
    {
        "title": "颂古十七首  其五",
        "author": "释鼎需",
        "content": "王令威严谁敢拟，纤毫纔动铁轮随。\n时人只见锥头利，几人能见利头锥。",
        "dynasty": "宋",
        "collection_info": null
    },
    {
        "title": "颂古十七首  其六",
        "author": "释鼎需",
        "content": "镆铘在握当堂坐，拟欲衝前便丧躯。\n纵使机锋如电拂，到头未免病栖芦。",
        "dynasty": "宋",
        "collection_info": null
    },
    {
        "title": "颂古十七首  其七",
        "author": "释鼎需",
        "content": "堪笑当年陆大夫，独夸身外更无余。\n不因指出花如梦，争得双眸翳尽除。",
        "dynasty": "宋",
        "collection_info": null
    },
    {
        "title": "颂古十七首  其八",
        "author": "释鼎需",
        "content": "盐贵米贱，诸事成现。\n拟欲商量，脑后拔箭。",
        "dynasty": "宋",
        "collection_info": null
    },
    {
        "title": "颂古十七首  其九",
        "author": "释鼎需",
        "content": "金木水火土，始终颠倒数。\n五六下四三，初爻传白虎。\n苦苦，卜得此卦一生贫，远信不来病人死。",
        "dynasty": "宋",
        "collection_info": null
    },
    {
        "title": "颂古十七首  其一○",
        "author": "释鼎需",
        "content": "骑虎头，把虎尾，霹雳一声惊万里。\n坐观成败老将军，脑后一槌谁敢拟。\n拟不拟，箇箇无裩长者子。",
        "dynasty": "宋",
        "collection_info": null
    },
    {
        "title": "颂古十七首  其一一",
        "author": "释鼎需",
        "content": "昨夜三更转向西，昏昏宇宙几人迷。\n澄潭影转风初息，猿狖微闻岭外啼。",
        "dynasty": "宋",
        "collection_info": null
    },
    {
        "title": "颂古十七首  其一二",
        "author": "释鼎需",
        "content": "两箇孩儿抱花鼓，左边打了右边舞。\n一曲两曲无人会，历历清风动千古。",
        "dynasty": "宋",
        "collection_info": null
    },
    {
        "title": "颂古十七首  其一三",
        "author": "释鼎需",
        "content": "京师出大黄，不许谩商量。\n贵买还贱卖，纔吃便承当。",
        "dynasty": "宋",
        "collection_info": null
    },
    {
        "title": "颂古十七首  其一四",
        "author": "释鼎需",
        "content": "一不问兮二不休，直须识取那鈎头。\n再三回首来相见，急水波心辊绣毬。",
        "dynasty": "宋",
        "collection_info": null
    },
    {
        "title": "颂古十七首  其一五",
        "author": "释鼎需",
        "content": "云门大作师子吼，刚把衷肠为谁剖。\n眼似流星尚懵然，狂夫逐臭争知有。\n君不见，岩头有语兮，咬人屎橛非好狗。",
        "dynasty": "宋",
        "collection_info": null
    },
    {
        "title": "颂古十七首  其一六",
        "author": "释鼎需",
        "content": "畐塞虚空，不如不去。\n前后际断，今亦无住。\n倒骑佛殿出三门，却把三门挂露柱。",
        "dynasty": "宋",
        "collection_info": null
    },
    {
        "title": "颂古十七首  其一七",
        "author": "释鼎需",
        "content": "全锋敌胜铁牛机，电掣雷奔已是迟。\n等閒活捉卢陂老，纵饶猛略若为施。\n君不见，寰中意气，阃外威权，拟议衝前总灭门。",
        "dynasty": "宋",
        "collection_info": null
    },
    {
        "title": "颂古十七首  其一八",
        "author": "释鼎需",
        "content": "𪂶𪂶鸟，守空池。\n鱼从脚底过，𪂶𪂶总不知。",
        "dynasty": "宋",
        "collection_info": null
    },
    {
        "title": "颂古十七首  其一九",
        "author": "释鼎需",
        "content": "幽谷白云藏白雀，拟心栖处隔山迷。\n直饶不住栖心处，犹落怡山第二机。",
        "dynasty": "宋",
        "collection_info": null
    },
    {
        "title": "颂古十七首  其二○",
        "author": "释鼎需",
        "content": "三人证龟成鳖，刚把天机漏洩。\n木人岭上唱歌，石女眼中滴血。",
        "dynasty": "宋",
        "collection_info": null
    },
    {
        "title": "颂古十七首  其二一",
        "author": "释鼎需",
        "content": "路穷崖断进无门，赖有山翁指出原。\n九曲黄河清彻底，谁知别是一干坤。",
        "dynasty": "宋",
        "collection_info": null
    },
    {
        "title": "梅花",
        "author": "黄彦节",
        "content": "拟嚼枝头蜡，惊香却肖兰。\n前村深雪裏，莫作岭梅看。",
        "dynasty": "宋",
        "collection_info": null
    },
    {
        "title": "偈二十七首  其一",
        "author": "释守浄",
        "content": "定光金地遥招手，智者江陵暗点头。\n已是白云千万里，那堪于此未知休。",
        "dynasty": "宋",
        "collection_info": null
    },
    {
        "title": "偈二十七首  其二",
        "author": "释守浄",
        "content": "谈玄说妙，撒屎撒尿。\n行棒行喝，将盐止渴。\n立主立宾，花擘宗乘。",
        "dynasty": "宋",
        "collection_info": null
    },
    {
        "title": "偈二十七首  其三",
        "author": "释守浄",
        "content": "传来铁钵盛猫饭，摩衲袈裟入墨盆。\n祖翁活计都坏了，不知将底付儿孙。",
        "dynasty": "宋",
        "collection_info": null
    },
    {
        "title": "偈二十七首  其四",
        "author": "释守浄",
        "content": "堂前露柱久怀胎，长下婴儿颇俊哉。\n未解语言先作赋，一操直取状元来。",
        "dynasty": "宋",
        "collection_info": null
    },
    {
        "title": "偈二十七首  其五",
        "author": "释守浄",
        "content": "文殊普贤谈理事，临济德山行棒喝。\n东禅一觉到天明，偏爱风从凉处发。",
        "dynasty": "宋",
        "collection_info": null
    },
    {
        "title": "偈二十七首  其六",
        "author": "释守浄",
        "content": "一念得心，顿超三界。\n得无所得，贪瞋烂坏。\n野草閒花满地愁，将军战马今何在。",
        "dynasty": "宋",
        "collection_info": null
    },
    {
        "title": "偈二十七首  其七",
        "author": "释守浄",
        "content": "九夏炎炎火热，木人汗流不辍。\n夜来一雨便凉，莫道山僧不说。",
        "dynasty": "宋",
        "collection_info": null
    },
    {
        "title": "偈二十七首  其八",
        "author": "释守浄",
        "content": "正炊折脚铛安隐，无奈公文抵死催。\n硬把死蛇头不得，随时之义大矣哉。",
        "dynasty": "宋",
        "collection_info": null
    },
    {
        "title": "偈二十七首  其九",
        "author": "释守浄",
        "content": "大兄杜口毗耶，小兄掩室摩竭。\n恰好和我三人，大家证龟作鳖。",
        "dynasty": "宋",
        "collection_info": null
    },
    {
        "title": "偈二十七首  其一○",
        "author": "释守浄",
        "content": "石门深且幽，好住不肯住。\n翻身入城隍，却向闹市去。\n闹浩浩处冷湫湫，冷湫湫处看杨州。\n四五百条花柳巷，二三千处管絃楼。",
        "dynasty": "宋",
        "collection_info": null
    },
    {
        "title": "偈二十七首  其一一",
        "author": "释守浄",
        "content": "慧不厌修，福不厌作。\n福慧双收，如虎戴角。\n作既无作，修亦无修。\n青山绿水，短棹孤舟。\n格外之谈，迥出常流。",
        "dynasty": "宋",
        "collection_info": null
    },
    {
        "title": "偈二十七首  其一二",
        "author": "释守浄",
        "content": "不用立雪庭下，不用断臂师前。\n须信当人分上，已与佛祖齐肩。\n会得朝打八百，不会暮打三千。",
        "dynasty": "宋",
        "collection_info": null
    },
    {
        "title": "偈二十七首  其一三",
        "author": "释守浄",
        "content": "瞿昙鼓动三寸舌，四十九年无法说。\n达磨不立一字脚，列派分枝无处着。\n青山不锁长飞势，沧海合知来处高。",
        "dynasty": "宋",
        "collection_info": null
    },
    {
        "title": "偈二十七首  其一四",
        "author": "释守浄",
        "content": "念念舍离诸恶趣，心心克取佛菩提。\n取舍二途如脱得，永嘉元不识曹溪。",
        "dynasty": "宋",
        "collection_info": null
    },
    {
        "title": "偈二十七首  其一五",
        "author": "释守浄",
        "content": "佛祖顶𩕳上，有破天大路。\n未透生死关，如何敢进步。\n不进步，大千没遮护。\n一句绝言诠，那咤擎铁柱。",
        "dynasty": "宋",
        "collection_info": null
    },
    {
        "title": "偈二十七首  其一六",
        "author": "释守浄",
        "content": "流水下山非有意，片云归洞本无心。\n人生若得如云水，铁树开花遍界春。",
        "dynasty": "宋",
        "collection_info": null
    },
    {
        "title": "偈二十七首  其一七",
        "author": "释守浄",
        "content": "我有折脚铛，三子共提掇。\n一着一着高，一步一步阔。\n从此活业兴，清风动寥泬。\n夜半放乌鸡，头上一点雪。",
        "dynasty": "宋",
        "collection_info": null
    },
    {
        "title": "偈二十七首  其一八",
        "author": "释守浄",
        "content": "今朝十二，鼓声动地。\n云水上来，讨甚巴鼻。\n直饶天雨四花，争似归堂打睡。",
        "dynasty": "宋",
        "collection_info": null
    },
    {
        "title": "偈二十七首  其一九",
        "author": "释守浄",
        "content": "达磨不来东土，二祖不往西天。\n老卢不识五祖，谁云夜半衣传。",
        "dynasty": "宋",
        "collection_info": null
    },
    {
        "title": "偈二十七首  其二○",
        "author": "释守浄",
        "content": "日日波波走，夜夜不曾停。\n走到岁穷夜，依旧定盘星。",
        "dynasty": "宋",
        "collection_info": null
    },
    {
        "title": "偈二十七首  其二一",
        "author": "释守浄",
        "content": "三十六旬穷此夕，定盘星上转风车。\n放开结角罗纹处，须信风流出当家。",
        "dynasty": "宋",
        "collection_info": null
    },
    {
        "title": "偈二十七首  其二二",
        "author": "释守浄",
        "content": "我有懒庵兄，夤缘真有在。\n从东復过西，两处成交代。\n去矣无遗恨，所欠唯睡债。\n难忘手足情，特来为渠赛。",
        "dynasty": "宋",
        "collection_info": null
    },
    {
        "title": "偈二十七首  其二三",
        "author": "释守浄",
        "content": "常州有，福州无，江风作恶浪花粗。\n不用刻舟徒记剑，片帆已过洞庭湖。",
        "dynasty": "宋",
        "collection_info": null
    },
    {
        "title": "偈二十七首  其二四",
        "author": "释守浄",
        "content": "三分光阴二早过，灵台一点不揩磨。\n贪生逐日区区去，唤不回头争奈何。",
        "dynasty": "宋",
        "collection_info": null
    },
    {
        "title": "偈二十七首  其二五",
        "author": "释守浄",
        "content": "一叶落，便知秋，颟顸佛性。\n一尘起，大地收，儱侗真如。\n若是衲僧门下客，不用更踌躇。\n曾向华山图上看，又添潘阆倒骑驴。",
        "dynasty": "宋",
        "collection_info": null
    },
    {
        "title": "偈二十七首  其二六",
        "author": "释守浄",
        "content": "梦幻空花，六十七年。\n白鸟烟没，秋水连天。",
        "dynasty": "宋",
        "collection_info": null
    },
    {
        "title": "偈二十七首  其二七",
        "author": "释守浄",
        "content": "梦幻空花六十七，临行犹自老婆心。\n鸳鸯绣出与人看，谁知元不犯金针。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释守浄",
        "content": "析尽尸骸没一些，从兹遍界是那咤。\n直饶见得无纤翳，未免重添眼裏花。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释守浄",
        "content": "普请开田力已齐，纷纷带水又拖泥。\n展开两手人休问，昨夜三更月落西。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释守浄",
        "content": "不知此土何为验，拈起新罗人草鞋。\n汉祖殿前樊哙怒，鸿门一踏为谁开。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释守浄",
        "content": "涅槃偿债更无殊，劈破长沙肘后符。\n一句全提无话会，钱塘八月浪花粗。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释守浄",
        "content": "坐断毗卢顶𩕳，须是没量大人。\n若是没量大人，不坐毗卢顶𩕳。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释守浄",
        "content": "今朝腊月九，穷汉外边走。\n虽然不还家，却是他好手。\n陋巷不骑金色马，回途却着破襕衫。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释守浄",
        "content": "若欲正提纲，直须大地荒。\n欲来衝雪刃，未免露锋铓。",
        "dynasty": "宋",
        "collection_info": null
    },
    {
        "title": "偈一首",
        "author": "释守浄",
        "content": "闭却口，时时说。\n截却舌，无间歇。\n无间歇，最奇绝。\n最奇绝，眼中屑。\n了了了时无可了，玄玄玄处亦须呵。",
        "dynasty": "宋",
        "collection_info": null
    },
    {
        "title": "颂古",
        "author": "释守浄",
        "content": "比谓拈来伸一问，如何举众尽茫然。\n不因一扑百杂碎，定作人间丑妇寃。",
        "dynasty": "宋",
        "collection_info": null
    },
    {
        "title": "调空首座",
        "author": "释守浄",
        "content": "山龟有殻藏头尾，七十二钻不奈何。\n恰似秀峰空首座，嘉招不肯出烟萝。",
        "dynasty": "宋",
        "collection_info": null
    },
    {
        "title": "颂古七首  其一",
        "author": "释道谦",
        "content": "贤圣劫来未曾杀，而今断这一刀休。\n果然葛怛胸中落，笑杀灵山老比丘。",
        "dynasty": "宋",
        "collection_info": null
    },
    {
        "title": "颂古七首  其二",
        "author": "释道谦",
        "content": "四箇没意智汉，做处总无畔岸。\n一状领过阶前，与伊据款结案。",
        "dynasty": "宋",
        "collection_info": null
    },
    {
        "title": "颂古七首  其三",
        "author": "释道谦",
        "content": "浩浩长江际碧空，片帆高挂便乘风。\n快哉不费纤毫力，万里家乡咫尺通。",
        "dynasty": "宋",
        "collection_info": null
    },
    {
        "title": "颂古七首  其四",
        "author": "释道谦",
        "content": "谁家饭挂空梁，指与小儿令看。\n解开即是灰囊，当下命根便断。",
        "dynasty": "宋",
        "collection_info": null
    },
    {
        "title": "颂古七首  其五",
        "author": "释道谦",
        "content": "卖尽田园彻骨贫，不知何处可容身。\n楼头浪荡无拘检，铁笛横吹过洞庭。",
        "dynasty": "宋",
        "collection_info": null
    },
    {
        "title": "颂古七首  其六",
        "author": "释道谦",
        "content": "华岳三峰翠插天，上头无路可跻攀。\n不知谁有神仙手，折取峰头十丈莲。",
        "dynasty": "宋",
        "collection_info": null
    },
    {
        "title": "颂古七首  其七",
        "author": "释道谦",
        "content": "太平时节岁丰盈，旅不赍粮户不扃。\n官路无人夜无月，唱歌归去恰三更。",
        "dynasty": "宋",
        "collection_info": null
    },
    {
        "title": "送道友",
        "author": "释道谦",
        "content": "二三尺雪山藏路，一两点花春到梅。\n将此赠君持不去，请君收拾早归来。",
        "dynasty": "宋",
        "collection_info": null
    },
    {
        "title": "偈",
        "author": "释法宝",
        "content": "千般言，万种喻，祇要教君早回去。\n夜来一片黑云生，莫教错却山前路。",
        "dynasty": "宋",
        "collection_info": null
    },
    {
        "title": "偈一首",
        "author": "释祖元",
        "content": "小庵小舍小丛林，土地何须八九人。\n若解轮番来打供，免教碎作一堆尘。",
        "dynasty": "宋",
        "collection_info": null
    },
    {
        "title": "香严贫",
        "author": "释祖元",
        "content": "无地无锥未是贫，知无尚有守无身。\n侬家近日贫来甚，不见当初贫底人。",
        "dynasty": "宋",
        "collection_info": null
    },
    {
        "title": "竹篦",
        "author": "释祖元",
        "content": "不触又不背，徒劳生拟议。\n开口更商量，白云千万里。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释祖元",
        "content": "剔起灯来是火，历劫无明照破。\n归堂撞见圣僧，几乎当面蹉过。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释祖元",
        "content": "有佛处不得住，踏着秤锤硬似铁。\n无佛处急走过，脚下草深三尺。\n三千里外，逢人不得错举。\n北斗挂须弥，棒头挑日月。\n摘杨花，摘杨花，眼裏瞳人着绣鞋。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释祖元",
        "content": "雁山枯木实头禅，不在尖新语句边。\n背手忽然摸得着，长鲸吞月浪滔天。",
        "dynasty": "宋",
        "collection_info": null
    },
    {
        "title": "偈颂七首  其一",
        "author": "释思岳",
        "content": "鼓山不跨石门句，嚼碎令人牙齿寒。\n亲扣国师问端的，石门无锁亦无关。",
        "dynasty": "宋",
        "collection_info": null
    },
    {
        "title": "偈颂七首  其二",
        "author": "释思岳",
        "content": "芭蕉闻雷开，耳在什么处。\n葵花随日转，眼在什么处。\n若还眼耳分明，透出千门万户。",
        "dynasty": "宋",
        "collection_info": null
    },
    {
        "title": "偈颂七首  其三",
        "author": "释思岳",
        "content": "一叶飘丹，干坤独露。\n万缘泯迹，法界全彰。\n沩山水牯牛，大雄白额虎。\n河阳新妇子，临际小厮儿。\n虽然借路经过，拶着扶篱摸壁。",
        "dynasty": "宋",
        "collection_info": null
    },
    {
        "title": "偈颂七首  其四",
        "author": "释思岳",
        "content": "今年是闰年，剩着三十日。\n返究所剩底，添些浮逼逼。\n世间没量人，一切但省力。\n浄众此密语，说了却不密。",
        "dynasty": "宋",
        "collection_info": null
    },
    {
        "title": "偈颂七首  其五",
        "author": "释思岳",
        "content": "谁道霜风只一般，今年寒胜去年寒。\n夜来得箇真消息，无限鲇鱼上竹竿。",
        "dynasty": "宋",
        "collection_info": null
    },
    {
        "title": "偈颂七首  其六",
        "author": "释思岳",
        "content": "炉已开，炭未有，衲僧暖地且相守。\n忽然乞得火种来，切忌烧脚又烧手。",
        "dynasty": "宋",
        "collection_info": null
    },
    {
        "title": "偈颂七首  其七",
        "author": "释思岳",
        "content": "世尊不说一箇字，大藏小藏从此出。\n达磨九年面壁来，得皮得髓分优劣。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释思岳",
        "content": "腊月初，岁云徂。\n黄河冻已合，深处有嘉鱼。\n活鱍鱍，跳不脱，又不能相煦以湿相濡以沫。\n惭愧菩萨摩诃萨，春风几时来。\n解此黄河冻，令鱼化作龙，直透桃花浪。\n会即便会，痴人面前且莫说梦。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释思岳",
        "content": "二祖偿宿债，万法绝对待。\n一心无罣碍，浮山有九带。\n十方虚空圆陀陀，无量法门百杂碎。\n若言其有，非内非外。\n若言其无，无在不在。\n知与理冥，境与神会。\n如牛拽磨，似水打碓。\n三千里外逢人东倒西㒦，十字街头遇贱则贵。",
        "dynasty": "宋",
        "collection_info": null
    },
    {
        "title": "颂古九首  其一",
        "author": "释思岳",
        "content": "无根树子一株，山翁不费诛锄。\n锤碎千年桃核，不须缘木求鱼。",
        "dynasty": "宋",
        "collection_info": null
    },
    {
        "title": "颂古九首  其二",
        "author": "释思岳",
        "content": "无阴阳地一片，明明卖贵买贱。\n死尸无处活埋，露出三头两面。",
        "dynasty": "宋",
        "collection_info": null
    },
    {
        "title": "颂古九首  其三",
        "author": "释思岳",
        "content": "不应山谷一所，透出千门万户。\n清晓一声杜鹃，劝人不如归去。",
        "dynasty": "宋",
        "collection_info": null
    },
    {
        "title": "颂古九首  其四",
        "author": "释思岳",
        "content": "时清休唱太平歌，大冶红垆着一毛。\n试向其中撮灰烬，亘天红焰已周遭。",
        "dynasty": "宋",
        "collection_info": null
    },
    {
        "title": "颂古九首  其五",
        "author": "释思岳",
        "content": "明明搅动一缸屎，却把麝香烧旖旎。\n许多香气不曾闻，浑身坐在屎缸裏。",
        "dynasty": "宋",
        "collection_info": null
    },
    {
        "title": "颂古九首  其六",
        "author": "释思岳",
        "content": "一句举扬宗旨事，法堂上草亦须荒。\n回头却说人间话，大地山河常放光。\n光未明，无有佛，三条椽下好商量。\n岑大虫，岑大虫，澧州水，朗州峯。",
        "dynasty": "宋",
        "collection_info": null
    },
    {
        "title": "颂古九首  其七",
        "author": "释思岳",
        "content": "本是山中人，爱说山中话。\n五月卖松风，人间恐无价。",
        "dynasty": "宋",
        "collection_info": null
    },
    {
        "title": "颂古九首  其八",
        "author": "释思岳",
        "content": "天魔谤佛，桀犬吠尧。\n巍巍大人，圣德可昭。",
        "dynasty": "宋",
        "collection_info": null
    },
    {
        "title": "颂古九首  其九",
        "author": "释思岳",
        "content": "问佛答云干屎橛，明明此理难分雪。\n金刚宝剑倒杀人，钝钢止用新罗铁。",
        "dynasty": "宋",
        "collection_info": null
    },
    {
        "title": "偈",
        "author": "释善直",
        "content": "诸佛不曾出世，人人鼻孔辽天。\n祖师不曾西来，箇箇壁立千仞。",
        "dynasty": "宋",
        "collection_info": null
    },
    {
        "title": "偈颂十一首  其一",
        "author": "释了演",
        "content": "谁庵不会说禅，一向外边之绕。\n鸣鼓集众升堂，岂容乱开臭口。\n而今无计可为，谩把屎肠抖擞。\n瞎驴趁队过新罗，惊起南辰藏北斗。",
        "dynasty": "宋",
        "collection_info": null
    },
    {
        "title": "偈颂十一首  其二",
        "author": "释了演",
        "content": "扑落非他物，纵横不是尘。\n山河并大地，全露法王身。",
        "dynasty": "宋",
        "collection_info": null
    },
    {
        "title": "偈颂十一首  其三",
        "author": "释了演",
        "content": "昨日闹浩浩，今朝静悄悄。\n静悄悄处闹浩浩，闹浩浩处静悄悄。",
        "dynasty": "宋",
        "collection_info": null
    },
    {
        "title": "偈颂十一首  其四",
        "author": "释了演",
        "content": "高高峯顶云，散作人间雨。\n一句绝誵讹，相逢莫错举。\n不错举，猫儿偏解捉老鼠。",
        "dynasty": "宋",
        "collection_info": null
    },
    {
        "title": "偈颂十一首  其五",
        "author": "释了演",
        "content": "今朝四月初一，即辰孟夏渐热。\n伏惟大众增休，各各眼横鼻直。\n若谓世谛流通，燋盘重添艾灸。\n若作佛法商量，瞎汉扶篱摸壁。\n还相委悉么，只为分明极。",
        "dynasty": "宋",
        "collection_info": null
    },
    {
        "title": "偈颂十一首  其六",
        "author": "释了演",
        "content": "前来半斤，后来八两。\n斤两分明，一对漆桶。",
        "dynasty": "宋",
        "collection_info": null
    },
    {
        "title": "偈颂十一首  其七",
        "author": "释了演",
        "content": "时当亚岁，节届书云。\n不萌枝上唤春归，无影树头增秀色。",
        "dynasty": "宋",
        "collection_info": null
    },
    {
        "title": "偈颂十一首  其八",
        "author": "释了演",
        "content": "腊月一，雪冻草枯，水寒冰结。\n黄河绝流，虚空迸裂。\n若将此语定纲宗，敢保老兄犹未彻。",
        "dynasty": "宋",
        "collection_info": null
    },
    {
        "title": "偈颂十一首  其九",
        "author": "释了演",
        "content": "四海共遵灵鹫制，九旬禁足自萧然。\n饥餐渴饮随缘过，禅道是非扫一边。\n知我者谓我深锥痛札，不知我者谓我弔影扬鞭。\n毕竟如何，月中丹桂和根拔，水底泥牛蓦角牵。",
        "dynasty": "宋",
        "collection_info": null
    },
    {
        "title": "偈颂十一首  其一○",
        "author": "释了演",
        "content": "即心即拂，千山万水。\n非心非佛，草窠裏辊。\n向上一路千圣，不传热椀鸣声。\n三边若得浑无事，四海何愁不太平。",
        "dynasty": "宋",
        "collection_info": null
    },
    {
        "title": "偈颂十一首  其一一",
        "author": "释了演",
        "content": "踢倒飞来回首去，倒骑佛殿出皇都。\n须知此外封疆阙，八面腾腾任卷舒。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释了演",
        "content": "倒握毒蛇横古路，背骑猛虎舞三台。\n收来放去无多子，铁眼铜睛被活埋。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释了演",
        "content": "赵州狗子无佛性，当空掘出秦时镜。\n光明浑不见星儿，上下四维俱彻映。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释了演",
        "content": "袖中宝剑摩星斗，肘后灵符照八方。\n拨转目前关捩子，从教天下竟忙忙。",
        "dynasty": "宋",
        "collection_info": null
    },
    {
        "title": "衡阳别妙喜老师",
        "author": "释了演",
        "content": "倒骑铁马渡潇湘，涧草岩花不覆藏。\n回雁峯高亲到顶，了无佛法可商量。",
        "dynasty": "宋",
        "collection_info": null
    },
    {
        "title": "寄育王廓和尚",
        "author": "释了演",
        "content": "向来事业俱荒废，即体生涯迥一空。\n渐愧此身无被盖，百般痴钝玷宗风。",
        "dynasty": "宋",
        "collection_info": null
    },
    {
        "title": "石佛",
        "author": "释了演",
        "content": "积念有年瞻石佛，今朝一见绝疑猜。\n都卢面目只如此，却道三生凿出来。",
        "dynasty": "宋",
        "collection_info": null
    },
    {
        "title": "空谷",
        "author": "释了演",
        "content": "谷空空谷谷空空，空谷全超万象中。\n流水落花浑不见，清风明月却相容。",
        "dynasty": "宋",
        "collection_info": null
    },
    {
        "title": "与禅人",
        "author": "释了演",
        "content": "家山有路应须到，到得家山未是归。\n拈转杖头俱划断，好看午夜太阳辉。",
        "dynasty": "宋",
        "collection_info": null
    },
    {
        "title": "颂古九首  其一",
        "author": "释了演",
        "content": "二祖无端向少林，庭前立雪到腰深。\n直饶觅得心无有，未免全身被陆沉。",
        "dynasty": "宋",
        "collection_info": null
    },
    {
        "title": "颂古九首  其二",
        "author": "释了演",
        "content": "不是心，不是佛，不是物，为君击碎精灵窟。\n天上人间知不知，鼻孔依前空突兀。",
        "dynasty": "宋",
        "collection_info": null
    },
    {
        "title": "颂古九首  其三",
        "author": "释了演",
        "content": "忽闻幕下哭哀哀，顿使天台对五台。\n风月一天今古在，通身是口也难开。",
        "dynasty": "宋",
        "collection_info": null
    },
    {
        "title": "颂古九首  其四",
        "author": "释了演",
        "content": "沩山得体，仰山得用。\n体用俱全，梦中说梦。",
        "dynasty": "宋",
        "collection_info": null
    },
    {
        "title": "颂古九首  其五",
        "author": "释了演",
        "content": "黄蘗堂前吃棒去，大愚肋下筑拳来。\n若言佛法无多子，到底分明眼未开。",
        "dynasty": "宋",
        "collection_info": null
    },
    {
        "title": "颂古九首  其六",
        "author": "释了演",
        "content": "临行特地扬家丑，带累傍人满面惭。\n霹雳一声云雨散，至今父子未相谙。",
        "dynasty": "宋",
        "collection_info": null
    },
    {
        "title": "颂古九首  其七",
        "author": "释了演",
        "content": "灵云亲说悟桃花，端的无疑眼裏沙。\n纵使玄沙言未彻，相逢且吃赵州茶。",
        "dynasty": "宋",
        "collection_info": null
    },
    {
        "title": "颂古九首  其八",
        "author": "释了演",
        "content": "俱胝一指禅，古今成话欛。\n打破鬼门关，露柱寻无罅。",
        "dynasty": "宋",
        "collection_info": null
    },
    {
        "title": "颂古九首  其九",
        "author": "释了演",
        "content": "兴化棒头轰霹雳，克宾脚下走尘烟。\n若无塞外将军令，那得嘉名四海传。",
        "dynasty": "宋",
        "collection_info": null
    },
    {
        "title": "偈",
        "author": "释景晕",
        "content": "云门一曲腊月二十五，瑞雪飘空积满江山坞。\n峻岭寒梅花正吐。\n手把须弥槌，笑打虚空鼓。\n惊起憍梵钵提，冷汗透身如雨。",
        "dynasty": "宋",
        "collection_info": null
    },
    {
        "title": "偈",
        "author": "释宗演",
        "content": "猴王久受幽沉苦，法力冥资得上天。\n须信自心元是佛，灵光洞耀没中边。",
        "dynasty": "宋",
        "collection_info": null
    },
    {
        "title": "偈颂三十二首  其一",
        "author": "释宗演",
        "content": "今朝三月初十，大野和风袭袭。\n不用转脑回头，向此一时证入。",
        "dynasty": "宋",
        "collection_info": null
    },
    {
        "title": "偈颂三十二首  其二",
        "author": "释宗演",
        "content": "空病有为药，有病空为药。\n空有两俱非，药病何处着。\n无处着，万里秋风飞一鹗。",
        "dynasty": "宋",
        "collection_info": null
    },
    {
        "title": "偈颂三十二首  其三",
        "author": "释宗演",
        "content": "九旬禁足精修，今朝休夏自恣。\n山僧不敢自瞒，于中罪过有五。\n一不合说大脱空，二不合抛沙撒土。\n三不合将龙眼核换人眼睛，四不合毁佛谤祖。\n五咄，洎合错举。",
        "dynasty": "宋",
        "collection_info": null
    },
    {
        "title": "偈颂三十二首  其四",
        "author": "释宗演",
        "content": "入圣超凡既有声，卧龙谁顾碧潭清。\n快须鼓浪兴云雨，莫负从前济物心。",
        "dynasty": "宋",
        "collection_info": null
    },
    {
        "title": "偈颂三十二首  其五",
        "author": "释宗演",
        "content": "今朝腊月初一，次第年穷岁毕。\n从教万物凋零，这箇元无变易。\n诸禅老，知不知。\n孤迥迥，峭巍巍。\n拈来抛掷太湖裏，下载清风付与谁。",
        "dynasty": "宋",
        "collection_info": null
    },
    {
        "title": "偈颂三十二首  其六",
        "author": "释宗演",
        "content": "大川欲济须舟檝，大厦谋成必巨材。\n又是一年能事毕，山僧赢得笑咍咍。",
        "dynasty": "宋",
        "collection_info": null
    },
    {
        "title": "偈颂三十二首  其七",
        "author": "释宗演",
        "content": "人间铄石流金，世外风高月冷。\n要知二无两般，须是一回自肯。\n镬汤炉炭横身入，剑树刀山信脚行。",
        "dynasty": "宋",
        "collection_info": null
    },
    {
        "title": "偈颂三十二首  其八",
        "author": "释宗演",
        "content": "一日一日復一日，次第年穷岁暮来。\n莫道东君无面目，梅花依旧雪中开。\n见便见，绝疑猜，灯笼沿壁上天台。",
        "dynasty": "宋",
        "collection_info": null
    },
    {
        "title": "偈颂三十二首  其九",
        "author": "释宗演",
        "content": "凡圣体真，犹存见隔。\n见存即凡，情亡即佛。",
        "dynasty": "宋",
        "collection_info": null
    },
    {
        "title": "偈颂三十二首  其一○",
        "author": "释宗演",
        "content": "今朝季冬朔旦，岁月不可把玩。\n各请打办精神，了却未了公案。\n有我即病生，无我即病灭。\n我病两俱非，万里一条铁。",
        "dynasty": "宋",
        "collection_info": null
    },
    {
        "title": "偈颂三十二首  其一一",
        "author": "释宗演",
        "content": "云门一曲子，腊月二十五。\n唱高和得齐，大棒揸出去。",
        "dynasty": "宋",
        "collection_info": null
    },
    {
        "title": "偈颂三十二首  其一二",
        "author": "释宗演",
        "content": "善财童子采来亲，大智文殊用得灵。\n今日青山端午节，不劳拈出再施呈。",
        "dynasty": "宋",
        "collection_info": null
    },
    {
        "title": "偈颂三十二首  其一三",
        "author": "释宗演",
        "content": "今朝腊月十有五，摩那击动三通鼓。\n诸人不是不将来，山僧不是不分付。\n麻三斤，柏树子。\n德山歌，道吾舞。\n此道今人弃如土。\n阿呵呵，较些子，发机须是千钧弩。",
        "dynasty": "宋",
        "collection_info": null
    },
    {
        "title": "偈颂三十二首  其一四",
        "author": "释宗演",
        "content": "有一语，没人知。\n最亲切，又希奇。\n晓来和露看，只欠一声啼。",
        "dynasty": "宋",
        "collection_info": null
    },
    {
        "title": "偈颂三十二首  其一五",
        "author": "释宗演",
        "content": "无边不动虚空体，不拒阴阳去復来。\n谁道一双穷相手，未尝容易舞三台。",
        "dynasty": "宋",
        "collection_info": null
    },
    {
        "title": "偈颂三十二首  其一六",
        "author": "释宗演",
        "content": "张侯白，李侯黑。\n硬如绵，软如铁。\n蓦路相逢两会家，临济未是白拈贼。",
        "dynasty": "宋",
        "collection_info": null
    },
    {
        "title": "偈颂三十二首  其一七",
        "author": "释宗演",
        "content": "一九与二九，相逢不出手。\n面面各相看，人人自知有。\n你若野犴鸣，我便狮子吼。\n我若野犴鸣，你亦狮子吼。\n十字纵横自在行，切忌随人背后走。",
        "dynasty": "宋",
        "collection_info": null
    },
    {
        "title": "偈颂三十二首  其一八",
        "author": "释宗演",
        "content": "摩尼珠，人不识，如来藏裏亲收得。\n收者易，见者难。\n见者易，用则难。\n见得用得，二无两般。\n閒把一枝归去笛，夜深吹过汨罗湾。",
        "dynasty": "宋",
        "collection_info": null
    },
    {
        "title": "偈颂三十二首  其一九",
        "author": "释宗演",
        "content": "今朝四月一，春去无踪迹。\n衲僧拄杖子，依旧光黑漆。\n看看，旋岚偃岳而常静，江河竞注而不流。\n野马飘鼓而不动，日月历天而不周。\n尽情抛掷太湖裏，下载清风孰与俦。",
        "dynasty": "宋",
        "collection_info": null
    },
    {
        "title": "偈颂三十二首  其二○",
        "author": "释宗演",
        "content": "观音大士弘悲愿，千臂庄严千眼明。\n定慧慈威咸具足，山僧赢得不惺惺。",
        "dynasty": "宋",
        "collection_info": null
    },
    {
        "title": "偈颂三十二首  其二一",
        "author": "释宗演",
        "content": "今朝十月十五，有误诸人来此。\n山僧口似匾担，说禅烦拄杖子。\n一击忘所知，更不假修持。\n黑蛇当大路，狮子逞全威。",
        "dynasty": "宋",
        "collection_info": null
    },
    {
        "title": "偈颂三十二首  其二二",
        "author": "释宗演",
        "content": "有句无句，如藤倚树。\n打破油瓮，讨甚老鼠。\n楖栗横担不顾人，直入千峰万峰去。",
        "dynasty": "宋",
        "collection_info": null
    },
    {
        "title": "偈颂三十二首  其二三",
        "author": "释宗演",
        "content": "无边剎境，自他不隔毫端。\n十世古今，始终不离当念。",
        "dynasty": "宋",
        "collection_info": null
    },
    {
        "title": "偈颂三十二首  其二四",
        "author": "释宗演",
        "content": "今朝已是三月半，到处桃花开烂熳。\n多少游人眼不开，灵云一见疑情断。",
        "dynasty": "宋",
        "collection_info": null
    },
    {
        "title": "辞亦庵相招",
        "author": "释宗演",
        "content": "南北东西总亦庵，尘毛剎海悉包含。\n山僧已住其中矣，更欲招邀即不堪。",
        "dynasty": "宋",
        "collection_info": null
    },
    {
        "title": "行者化苔脯",
        "author": "释宗演",
        "content": "琉璃田地无根草，信手拈来属老卢。\n不似时人开着眼，再三捞摝费工夫。",
        "dynasty": "宋",
        "collection_info": null
    },
    {
        "title": "与雁山车岭建接待僧",
        "author": "释宗演",
        "content": "雁山孤顶绝攀跻，当念游人困路歧。\n暂与化城休歇地，莫教忘却转身时。",
        "dynasty": "宋",
        "collection_info": null
    },
    {
        "title": "送定维那",
        "author": "释宗演",
        "content": "兴化当年为克宾，棒头敲出玉麒麟。\n遯庵放过定禅者，只要渠侬眼自明。",
        "dynasty": "宋",
        "collection_info": null
    },
    {
        "title": "题石勒王见佛图澄画像",
        "author": "释宗演",
        "content": "立地成佛杀人汉，握节当胸更问谁。\n莫怪阿师佯瞌睡，要渠回首自知非。",
        "dynasty": "宋",
        "collection_info": null
    },
    {
        "title": "与正弼侍者",
        "author": "释宗演",
        "content": "三应三呼亘古今，遯庵无此老婆心。\n痛拳热喝出门去，一听渠侬怨恨深。",
        "dynasty": "宋",
        "collection_info": null
    },
    {
        "title": "送元功居土归温陵",
        "author": "释宗演",
        "content": "湖山相见笑颜开，知道仁从佛国来。\n败阙尽情都纳了，莫言无物送君回。",
        "dynasty": "宋",
        "collection_info": null
    },
    {
        "title": "示法震头陀",
        "author": "释宗演",
        "content": "头陀事众已多年，华藏无衣可得传。\n劈面三拳仁义绝，陈州人出许州门。",
        "dynasty": "宋",
        "collection_info": null
    },
    {
        "title": "偈",
        "author": "释宗演",
        "content": "一九与二九，相逢不出手。\n世间出世间，无剩亦无少。",
        "dynasty": "宋",
        "collection_info": null
    },
    {
        "title": "颂古十七首  其一",
        "author": "释宗演",
        "content": "从前七佛仪式，庆喜何曾欠少。\n堪笑黄面瞿昙，无端打箇之绕。",
        "dynasty": "宋",
        "collection_info": null
    },
    {
        "title": "颂古十七首  其二",
        "author": "释宗演",
        "content": "色空明暗本无因，见见由来亦误人。\n见不及时犹未瞥，那知殃祟是家亲。",
        "dynasty": "宋",
        "collection_info": null
    },
    {
        "title": "颂古十七首  其三",
        "author": "释宗演",
        "content": "相见锦江头，相携上酒楼。\n月阑歌笑罢，回首上扁舟。",
        "dynasty": "宋",
        "collection_info": null
    },
    {
        "title": "颂古十七首  其四",
        "author": "释宗演",
        "content": "红轮决定沉西去，未委魂灵往那方。\n孝子尽情宣说了，槃山无处可遮藏。\n藏不得，堪与人天为轨则。",
        "dynasty": "宋",
        "collection_info": null
    },
    {
        "title": "颂古十七首  其五",
        "author": "释宗演",
        "content": "一按牛吃草，一与贼过梯。\n早知灯是火，饭热也多时。",
        "dynasty": "宋",
        "collection_info": null
    },
    {
        "title": "颂古十七首  其六",
        "author": "释宗演",
        "content": "棒下承当早自欺，听人饶舌固非宜。\n纵知佛法无多子，争似当时未问时。",
        "dynasty": "宋",
        "collection_info": null
    },
    {
        "title": "颂古十七首  其七",
        "author": "释宗演",
        "content": "潭不见，龙不现，亲到龙潭须活荐。\n莫学承虚接响人，守株待兔亡机变。\n知机变，盏子扑落地，楪子成七片。",
        "dynasty": "宋",
        "collection_info": null
    },
    {
        "title": "颂古十七首  其八",
        "author": "释宗演",
        "content": "动絃别曲，落叶知秋。\n人平不语，水平不流。\n只因脚底无羁绊，去住纵横得自由。",
        "dynasty": "宋",
        "collection_info": null
    },
    {
        "title": "颂古十七首  其九",
        "author": "释宗演",
        "content": "动絃别曲，叶落知秋。\n不肯子放，只肯子收。\n来年更有新条在，恼乱春风卒未休。",
        "dynasty": "宋",
        "collection_info": null
    },
    {
        "title": "颂古十七首  其一○",
        "author": "释宗演",
        "content": "未离闽底已还家，纔跨飞鸢又眼花。\n堪笑曾郎更心毒，乌藤轻放老玄沙。",
        "dynasty": "宋",
        "collection_info": null
    },
    {
        "title": "颂古十七首  其一一",
        "author": "释宗演",
        "content": "祖父田园俱属我，中间树子岂由他。\n连枝带叶和根拔，要见儿孙意气豪。",
        "dynasty": "宋",
        "collection_info": null
    },
    {
        "title": "颂古十七首  其一二",
        "author": "释宗演",
        "content": "黑漆竹箆非触背，大地山河俱粉碎。\n咬人师子急反身，莫学韩獹犹逐块。",
        "dynasty": "宋",
        "collection_info": null
    },
    {
        "title": "颂古十七首  其一三",
        "author": "释宗演",
        "content": "黄龙一唾绝迟疑，笑杀傍观又可悲。\n姹女已归霄汉去，獃郎犹向火边栖。",
        "dynasty": "宋",
        "collection_info": null
    },
    {
        "title": "颂古十七首  其一四",
        "author": "释宗演",
        "content": "白云举古，直是希奇。\n口堪吃饭，少有人知。\n诸禅老，莫迟疑，一饱自然忘百饥。",
        "dynasty": "宋",
        "collection_info": null
    },
    {
        "title": "颂古十七首  其一五",
        "author": "释宗演",
        "content": "山前田地卖还买，松竹清风痛自怜。\n堪笑梦中夸富贵，觉来那直半分钱。",
        "dynasty": "宋",
        "collection_info": null
    },
    {
        "title": "颂古十七首  其一六",
        "author": "释宗演",
        "content": "大藏教文为切脚，钵啰娘义最深幽。\n孔门弟子无人识，碧眼胡僧暗点头。",
        "dynasty": "宋",
        "collection_info": null
    },
    {
        "title": "颂古十七首  其一七",
        "author": "释宗演",
        "content": "年穷王老夜烧钱，断送难逢下水船。\n懵底不知身到岸，随他寒暑谩推迁。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释道印",
        "content": "大雄山下虎，南山鼈鼻蛇。\n等闲撞着，抱赏归家。\n若也不惜好手，便与拔出重牙。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释道印",
        "content": "五五二十五，击碎虚空鼓。\n大地不容针，十方无寸土。\n春生夏长復何云，甜者甜兮苦者苦。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释道印",
        "content": "霹雳未收声，闪电不留影。\n三更月到窗，半夜驴觑井。\n快骑骏马骤高楼，一尘不动须弥顶。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释道印",
        "content": "有伴即来，地闢天开。\n冷光重出匣，古路绝纤埃。\n万象森罗齐合掌，须弥岌崿舞三台。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释道印",
        "content": "握不成团拨不开，德云几度下崔嵬。\n有时行到海南岸，密密还从旧路回。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释道印",
        "content": "推倒扶起，觌面千里。\n唯小释迦，风前按指。\n直饶海印发光，也是雪峯道底。\n遍界是文殊，遍界是慈氏。\n楼阁门开竟日闲，谁识善财童子。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释道印",
        "content": "接得与识得，谁復较锱铢。\n若问堂中事，堂中事转疏。\n只如云盖悟去，又作么苏噜苏噜。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释道印",
        "content": "大鹏抟风，苍龙出海。\n手抬手搦，日上月下。\n霜雪严凝识岁寒，双陆盆边须喝采。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释道印",
        "content": "何必不必，方圆曲直。\n眉目分明，若为辨的。\n影草既随身，觌面当机疾。\n一双孤雁忽高飞，两隻鸳鸯还独立。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释道印",
        "content": "踏破草鞋赤脚走，堂堂向外扬家丑。\n只知敛袂出人前，不觉衣穿露两肘。",
        "dynasty": "宋",
        "collection_info": null
    },
    {
        "title": "浴佛",
        "author": "释悟本",
        "content": "今日当年佛降生，当年今日不多争。\n若言八十还归灭，有眼分明特地盲。",
        "dynasty": "宋",
        "collection_info": null
    },
    {
        "title": "遣僧通嗣书",
        "author": "释悟本",
        "content": "射杀南山老大虫，行人从此路头通。\n年来猎犬浑无用，卧对千峰与万峰。",
        "dynasty": "宋",
        "collection_info": null
    },
    {
        "title": "偈",
        "author": "释悟本",
        "content": "干闼婆王曾奏乐，山河大地皆作舞。\n争如跛脚老云门，解道腊月二十五。",
        "dynasty": "宋",
        "collection_info": null
    },
    {
        "title": "偈",
        "author": "释了性",
        "content": "一苇江头杨柳春，波心不见昔时人。\n雪庭要识安心士，鼻孔依前搭上唇。",
        "dynasty": "宋",
        "collection_info": null
    },
    {
        "title": "偈",
        "author": "释智远",
        "content": "从来打鼓弄琵琶，须是相逢两会家。\n佩玉鸣鸾歌舞罢，门前依旧夕阳斜。",
        "dynasty": "宋",
        "collection_info": null
    },
    {
        "title": "偈",
        "author": "释如本",
        "content": "久雨不晴，戊在丙丁。\n通身泥水，露出眼睛。\n且道是什么眼睛，林间泥滑滑，时叫两三声。",
        "dynasty": "宋",
        "collection_info": null
    },
    {
        "title": "偈",
        "author": "释如本",
        "content": "李四有钱不解饮，张三解饮又无钱。\n相招丰乐楼中看，不怕寒威雪满天。",
        "dynasty": "宋",
        "collection_info": null
    },
    {
        "title": "颂古三十一首  其一",
        "author": "释如本",
        "content": "纔出胞胎便逸羣，周行七步独称尊。\n当时若见云门老，不到如今累子孙。",
        "dynasty": "宋",
        "collection_info": null
    },
    {
        "title": "颂古三十一首  其二",
        "author": "释如本",
        "content": "殃崫雄雄方勇锐，瞿昙住住息风波。\n杀人作佛当头札，覆雨翻云在剎那。",
        "dynasty": "宋",
        "collection_info": null
    },
    {
        "title": "颂古三十一首  其三",
        "author": "释如本",
        "content": "一花拈起便承当，正眼传来不覆藏。\n今古流通无间断，枝枝叶叶尽芬芳。",
        "dynasty": "宋",
        "collection_info": null
    },
    {
        "title": "颂古三十一首  其四",
        "author": "释如本",
        "content": "草衣木食道人高，传得金襕意气豪。\n此外已知无别法，剎竿倒处累儿曹。",
        "dynasty": "宋",
        "collection_info": null
    },
    {
        "title": "颂古三十一首  其五",
        "author": "释如本",
        "content": "达磨西来未足夸，少林捏目强生花。\n得皮得髓徒分别，妙性圆明本不差。",
        "dynasty": "宋",
        "collection_info": null
    },
    {
        "title": "颂古三十一首  其六",
        "author": "释如本",
        "content": "日面月面，灵光洞现。\n大地山河，南州北县。\n虽是老婆心切，那知疑杀监院。",
        "dynasty": "宋",
        "collection_info": null
    },
    {
        "title": "颂古三十一首  其七",
        "author": "释如本",
        "content": "百丈野狐，两耳卓朔。\n脱兮不昧，堕兮不落。\n不昧不落，何是何错。\n若于当处不留情，万里晴空步寥廓。",
        "dynasty": "宋",
        "collection_info": null
    },
    {
        "title": "颂古三十一首  其八",
        "author": "释如本",
        "content": "威音王佛是儿孙，王老当时开大言。\n黄蘗见机分主伴，典刑千古定宗门。",
        "dynasty": "宋",
        "collection_info": null
    },
    {
        "title": "颂古三十一首  其九",
        "author": "释如本",
        "content": "斩了猫儿问谂师，草鞋头戴自知时。\n两堂不是无言对，只要全提向上禨。",
        "dynasty": "宋",
        "collection_info": null
    },
    {
        "title": "颂古三十一首  其一○",
        "author": "释如本",
        "content": "南泉麻谷与归宗，道眼元来总不通。\n去礼国师瞻相好，区区只到半途中。",
        "dynasty": "宋",
        "collection_info": null
    },
    {
        "title": "颂古三十一首  其一一",
        "author": "释如本",
        "content": "大庾岭头功德成，谩言点眼访知音。\n红炉片雪明端的，象外风光照古今。",
        "dynasty": "宋",
        "collection_info": null
    },
    {
        "title": "颂古三十一首  其一二",
        "author": "释如本",
        "content": "浄瓶踢倒赢山子，体用全彰迈古今。\n洞彻玄关垂手处，到头须是遇知音。",
        "dynasty": "宋",
        "collection_info": null
    },
    {
        "title": "颂古三十一首  其一三",
        "author": "释如本",
        "content": "特来设粥夸英俊，那知王老更风流。\n打破粥锅呈丑拙，狸奴白牯一齐收。",
        "dynasty": "宋",
        "collection_info": null
    },
    {
        "title": "颂古三十一首  其一四",
        "author": "释如本",
        "content": "草户柴门谢子来，躬身下拜笑眉开。\n深深密密亲分付，莫道宝山空手回。",
        "dynasty": "宋",
        "collection_info": null
    },
    {
        "title": "颂古三十一首  其一五",
        "author": "释如本",
        "content": "台山古路是人游，箇箇寻婆问路头。\n堪笑赵州纔勘破，寥寥千古使人愁。",
        "dynasty": "宋",
        "collection_info": null
    },
    {
        "title": "颂古三十一首  其一六",
        "author": "释如本",
        "content": "西来祖意问如何，柏树庭前指似他。\n射虎不真徒没羽，至今天下有誵讹。",
        "dynasty": "宋",
        "collection_info": null
    },
    {
        "title": "颂古三十一首  其一七",
        "author": "释如本",
        "content": "狗子无佛性，慈悲似海深。\n寻言逐句者，埋没丈夫心。",
        "dynasty": "宋",
        "collection_info": null
    },
    {
        "title": "颂古三十一首  其一八",
        "author": "释如本",
        "content": "面门出入每相见，日月由来不识真。\n海岳惯游知己少，反身归卧岭头云。",
        "dynasty": "宋",
        "collection_info": null
    },
    {
        "title": "颂古三十一首  其一九",
        "author": "释如本",
        "content": "似锦桃花满树红，灵云一见便心空。\n当时不遇玄沙老，争得名喧宇宙中。",
        "dynasty": "宋",
        "collection_info": null
    },
    {
        "title": "颂古三十一首  其二○",
        "author": "释如本",
        "content": "不出漫漫草路遮，出门犹更隔天涯。\n回机踏着通霄路，何处青山不是家。",
        "dynasty": "宋",
        "collection_info": null
    },
    {
        "title": "颂古三十一首  其二一",
        "author": "释如本",
        "content": "大方独立峭巍巍，八面玲珑万象围。\n正坐当轩无位位，圆通无碍应群机。",
        "dynasty": "宋",
        "collection_info": null
    },
    {
        "title": "颂古三十一首  其二二",
        "author": "释如本",
        "content": "小释迦，大文殊。\n闻名号，任称呼。\n藤条在握不能用，被他碧眼谩涂糊。",
        "dynasty": "宋",
        "collection_info": null
    },
    {
        "title": "颂古三十一首  其二三",
        "author": "释如本",
        "content": "家世拄杖，佛祖付嘱。\n沩山寄来，香严发哭。\n父子投机，阳春雪曲。\n不是知音，大难相续。",
        "dynasty": "宋",
        "collection_info": null
    },
    {
        "title": "颂古三十一首  其二四",
        "author": "释如本",
        "content": "一喝惊天动地雷，海翻太华洞然开。\n岩头胆丧魂飞也，谩道当时手搦抬。",
        "dynasty": "宋",
        "collection_info": null
    },
    {
        "title": "颂古三十一首  其二五",
        "author": "释如本",
        "content": "亲儿弃了復何言，月在波心印碧天。\n独有一身无繫累，困眠醒坐任随缘。",
        "dynasty": "宋",
        "collection_info": null
    },
    {
        "title": "颂古三十一首  其二六",
        "author": "释如本",
        "content": "宝寿开堂推出僧，棒头有眼要分明。\n满城人瞎谁能晓，今古清风匝地生。",
        "dynasty": "宋",
        "collection_info": null
    },
    {
        "title": "颂古三十一首  其二七",
        "author": "释如本",
        "content": "须弥座上敛伽黎，海口潮音阐大机。\n世主大檀能藻鉴，灵山嘉会愈增辉。",
        "dynasty": "宋",
        "collection_info": null
    },
    {
        "title": "颂古三十一首  其二八",
        "author": "释如本",
        "content": "北斗藏身句，商量几万般。\n贪观天上月，谁觉骨毛寒。",
        "dynasty": "宋",
        "collection_info": null
    },
    {
        "title": "颂古三十一首  其二九",
        "author": "释如本",
        "content": "一波纔动众波随，汩没尘寰几箇知。\n突兀须弥横宇宙，纵横妙用更由谁。",
        "dynasty": "宋",
        "collection_info": null
    },
    {
        "title": "颂古三十一首  其三○",
        "author": "释如本",
        "content": "问来答去无偏党，铁壁银山作么通。\n纵夺临机言话堕，遂令千古动悲风。",
        "dynasty": "宋",
        "collection_info": null
    },
    {
        "title": "颂古三十一首  其三一",
        "author": "释如本",
        "content": "匙挑不上，箸拨不开。\n合掌讚言，善哉善哉。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释休",
        "content": "风动邪，幡动邪，风鸣邪，铃鸣邪。\n非风铃鸣，非风幡动。\n此土与西天，一队黑漆桶。\n诳惑世间人，请看灭胡种。\n山僧不奈何，趁后也打鬨。\n瓠子曲弯弯，冬瓜直儱侗。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释休",
        "content": "结夏时左眼半斤，解夏时右眼八两。\n谩云九十日安居，赢得一肚皮妄想。\n直饶七穴八穿，未免山僧拄杖。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释休",
        "content": "恰如刽子气雄豪，便向咽喉下一刀。\n五臟肝心皆砉出，方知王法不相饶。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释休",
        "content": "浄躶躶，赤洒洒。\n没可把喏，可知礼也。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释休",
        "content": "放下屠刀处，棒打不回头。\n云自帝乡去，水归江汉流。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释休",
        "content": "赵州门前，毒蛇当路。\n踏着齩你，退步退步。",
        "dynasty": "宋",
        "collection_info": null
    },
    {
        "title": "偈",
        "author": "尼法灯",
        "content": "观音出，普贤入，文殊水上穿靴立。\n抬头鹞子过新罗，石火电光追不及。",
        "dynasty": "宋",
        "collection_info": null
    },
    {
        "title": "留题使宅眉寿堂",
        "author": "辛次膺",
        "content": "多病相如故倦游，四年纡绂到三州。\n君恩乞与归岩壑，何啻将军得罢休。",
        "dynasty": "宋",
        "collection_info": null
    },
    {
        "title": "次韵",
        "author": "廉布",
        "content": "避地来何所，穷山沧海边。\n雄图今寂寞，吾道昔迍邅。\n宴食甘粗饭，偷生忍击鲜。\n乡闾重回首，挥泪入淮天。",
        "dynasty": "宋",
        "collection_info": null
    },
    {
        "title": "书事三首呈郎中机宜  其一",
        "author": "廉布",
        "content": "避地意何适，同时得二贤。\n才名谁敢并，萧散或堪怜。\n浊酒宁非道，枯藤自会禅。\n尚须浮碧海，风月夜同船。",
        "dynasty": "宋",
        "collection_info": null
    },
    {
        "title": "书事三首呈郎中机宜  其二",
        "author": "廉布",
        "content": "地僻春将半，僧房客暂休。\n连山花雾暗，半岭竹云愁。\n将士戈犹枕，书生笔屡投。\n黠羌兵未戢，上有自焚忧。",
        "dynasty": "宋",
        "collection_info": null
    },
    {
        "title": "书事三首呈郎中机宜  其三",
        "author": "廉布",
        "content": "山路入云烟，精蓝沧海边。\n崖沙留虎迹，石壁曳蛟涎。\n猿啸千山寂，鸟惊半月絃。\n忧来非一事，种种上华巅。",
        "dynasty": "宋",
        "collection_info": null
    },
    {
        "title": "次韵",
        "author": "廉布",
        "content": "当年对元夕，载酒向淮湾。\n宝瑟荣珠袖，青藜照玉山。\n蛮村当此夜，璧月独临关。\n尚忆追游胜，萧萧双鬓斑。",
        "dynasty": "宋",
        "collection_info": null
    },
    {
        "title": "句",
        "author": "廉布",
        "content": "独倚寒岩生意绝，任他桃李自成蹊。",
        "dynasty": "宋",
        "collection_info": null
    },
    {
        "title": "悟性寺",
        "author": "潘正夫",
        "content": "乱山深处出楼台，秋入群松万壑哀。\n岚翠逼人清似雾，滩声落石响如雷。",
        "dynasty": "宋",
        "collection_info": null
    },
    {
        "title": "题惠山",
        "author": "潘正夫",
        "content": "秋风萧瑟浄岩扃，寂寂澄泉可鉴形。\n比色未饶先玉乳，试甘应合跨中泠。\n梦迴春草花犹落，雪洒松窗酒乍醒。\n须碾月团三百片，不辞来此汲泓渟。",
        "dynasty": "宋",
        "collection_info": null
    },
    {
        "title": "澹岩六韵奉呈逊叔侍郎兼寄惠照禅老",
        "author": "潘正夫",
        "content": "祝融之南近湘滨，地出天开戡翠珉。\n金阙不关尘世路，丹葩争发洞宫春。\n迟留杖履寻真惯，怅望烟萝入梦频。\n弈罢空怀烂柯客，云深多失避秦人。\n高悬石栈仙风迥，静对岩扉濯色新。\n借问时翁与禅伯，如何导往许为邻。",
        "dynasty": "宋",
        "collection_info": null
    },
    {
        "title": "句",
        "author": "潘正夫",
        "content": "岭开越峤通交趾，路转荆门入九疑。",
        "dynasty": "宋",
        "collection_info": null
    },
    {
        "title": "存目",
        "author": "沈昭远",
        "content": "诗题：无讼堂诗有序首句：欲为袁人雪谤声。",
        "dynasty": "宋",
        "collection_info": null
    },
    {
        "title": "南峰庵",
        "author": "赵不群",
        "content": "庵枕青溪四面山，炉烟未断日初残。\n高僧丈室修然静，案上楞严久不看。",
        "dynasty": "宋",
        "collection_info": null
    },
    {
        "title": "乘暇率僚友访澹山祇阅御书清谈久之偶成以豁其思",
        "author": "黄同",
        "content": "棠阴萧爽讼词稀，乘暇斋庄一陟危。\n云汉昭回神圣画，珠玑晃耀古今诗。\n清谈习习风声起，薄噀霏霏雨脚垂。\n它日玉堂夸胜践，画图应展淡山奇。",
        "dynasty": "宋",
        "collection_info": null
    },
    {
        "title": "壬寅七月二十二日予因过东□少休寿圣时秋阳炎亢大□可忧遂题是绝以谒灵岩如有其灵一霈膏泽以惠斯民",
        "author": "曹省",
        "content": "英灵何事卧云深，一举曾空万里阴。\n阡陌相望苗就槁，苍生应待作商霖。",
        "dynasty": "宋",
        "collection_info": null
    },
    {
        "title": "灵岩",
        "author": "吕源",
        "content": "忆别老君洞，今逾二十年。\n重来持汉节，又復冒蛮烟。\n风物总仍旧，霜髯徒自怜。\n不如归去好，趣办五湖船。",
        "dynasty": "宋",
        "collection_info": null
    },
    {
        "title": "和张洵蒙亭诗韵",
        "author": "吕源",
        "content": "九溪漓水接潇湘，万壑千岩罗水旁。\n七星高耸生辉光，连天一色皆苍苍。\n倚江景物似钱塘，况有万户新醅香。\n古洞相对举清觞，文渊遗迹徒悲凉。\n安得石枕与藤床，梦想昔人风味长。\n满车薏苡胜琳琅，流传千载事微芒。\n男儿生即志四方，将军异代犹封王。\n感时抚事心茫茫，顾我岂有筹策良。\n报国志愿不敢忘，此身未暇归江乡。",
        "dynasty": "宋",
        "collection_info": null
    },
    {
        "title": "过武侯庙",
        "author": "陈古",
        "content": "群雄角逐自驱除，邂逅真龙起畏途。\n材并管萧非亚匹，气吞曹马直庸奴。\n两朝冠盖尊元老，千载风云屈壮图。\n天欲鼎分终割据，可怜忧国竟捐躯。",
        "dynasty": "宋",
        "collection_info": null
    },
    {
        "title": "临漳台",
        "author": "李则",
        "content": "亭枕临漳一水阴，半空云雾锁寒林。\n山从天宝来鸾远，基闢开元历代深。",
        "dynasty": "宋",
        "collection_info": null
    },
    {
        "title": "行县憩九龙岩",
        "author": "黄朝散",
        "content": "金鳞玉角照人寒，何事清时此蛰蟠。\n甘泽不辞膏品物，奚惭济济舜朝官。",
        "dynasty": "宋",
        "collection_info": null
    },
    {
        "title": "再过九龙岩",
        "author": "黄朝散",
        "content": "腊尽春来气应和，丰年嘉瑞作民歌。\n一杯龙洞梅花酒，□破牢愁埒太阿。",
        "dynasty": "宋",
        "collection_info": null
    },
    {
        "title": "睹丞相曾公为桂帅时经过留题",
        "author": "黄朝散",
        "content": "龙岩重到腊残天，欲访丹成行满仙。\n因睹曾公题刻妙，气腾忠谊拂云烟。",
        "dynasty": "宋",
        "collection_info": null
    },
    {
        "title": "将到岩洞油云忽作骤雨滂霈",
        "author": "黄朝散",
        "content": "寸心忧旱隐如焚，默念僖心闵雨勤。\n欲到九龙岩数里，霈然甘泽副油云。",
        "dynasty": "宋",
        "collection_info": null
    },
    {
        "title": "得雨移刻即止惜乎不广",
        "author": "黄朝散",
        "content": "骤雨滂沱若救焚，痡瘏时暂慰劳勤。\n若教千里均霑渥，多稼看看胜□云。",
        "dynasty": "宋",
        "collection_info": null
    },
    {
        "title": "和阮倅正名九仙",
        "author": "黄朝散",
        "content": "采□形相异为仙，识性谁知共一天。\n泽物度人均是道，瑞昭千载起祥烟。",
        "dynasty": "宋",
        "collection_info": null
    },
    {
        "title": "和士曹曹文林省题九龙岩",
        "author": "黄朝散",
        "content": "不为鱼计伏藏深，鸣和奚惭鹤在阴。\n千里秋苗如普润，何妨信史一书霖。",
        "dynasty": "宋",
        "collection_info": null
    },
    {
        "title": "五年二月朔投晓到岩寺适值亡女忌日因而饭僧",
        "author": "黄朝散",
        "content": "沐雨衝风夜向晨，九龙岩畔报中春。\n行庖一供山僧饭，下咽甘□不笑贫。",
        "dynasty": "宋",
        "collection_info": null
    },
    {
        "title": "题九龙岩",
        "author": "钱怀哲",
        "content": "潇湘行迈遇初秋，何幸因官得一游。\n无异醴陵三室洞，九仙羽客是吾俦。",
        "dynasty": "宋",
        "collection_info": null
    },
    {
        "title": "福延院",
        "author": "许操",
        "content": "一山屈曲如回肘，前有虎眠当水口。\n阴森万木绿参天，秀色峥嵘欲飞走。\n神仙渺邈不可问，箫鼓尚能喧耳否。\n朝风暮雨无岁年，应是苍苔暗科斗。",
        "dynasty": "宋",
        "collection_info": null
    },
    {
        "title": "句",
        "author": "刘彦祖",
        "content": "别后频芳草，愁边更落花。",
        "dynasty": "宋",
        "collection_info": null
    },
    {
        "title": "双溪驿",
        "author": "何恭直",
        "content": "唐山山下双溪上，城堞参差图不成。\n已许开帘见山色，何妨欹枕听溪声。\n疏泉尚想前贤意，美俗犹存太古情。\n试向丹楼望原野，青青菖叶正催耕。",
        "dynasty": "宋",
        "collection_info": null
    },
    {
        "title": "祈雨洩潭",
        "author": "刘佖",
        "content": "未跃天衢卧寂寥，碧潭流溢海山腰。\n埋藏头角虽多日，鼓动风雷在一朝。\n既若有心成变化，岂能无意泽枯焦。\n神踪许为苍生起，愿击香车上九霄。",
        "dynasty": "宋",
        "collection_info": null
    },
    {
        "title": "龙脊",
        "author": "陈似",
        "content": "峡水渊流测益深，砥平鳌脊介江心。\n簿书丛裏逢休假，云水光中欣访寻。\n拂石四题鸡子卜，檥舟三听竹枝音。\n时和挝鼓同民乐，快喜春阳逐众阴。",
        "dynasty": "宋",
        "collection_info": null
    },
    {
        "title": "经略龙图开拓曾公岩景物一新遂为诸岩之冠因成拙诗投之",
        "author": "杨损",
        "content": "阳岩高敞纳晨曦，鹤驾云軿或可期。\n神物雕镌元入妙，人工开闢更增奇。\n须知水石清凉处，绝胜尘沙热恼时。\n红旆碧幢劳小驻，多惭下客滥追随。",
        "dynasty": "宋",
        "collection_info": null
    },
    {
        "title": "次陈彦育游钟山韵",
        "author": "周邦",
        "content": "雄压吴头控楚腰，千峯环拱冶城桥。\n黄旗紫盖旋归汉，古剎凄凉尚号萧。\n北岳经行匪滥巾，相陪来现隐沦身。\n春萝秋桂还吾辈，白浪红尘付若人。",
        "dynasty": "宋",
        "collection_info": null
    },
    {
        "title": "郎官湖春日四首  其一",
        "author": "李祁",
        "content": "两山收雨暗平沙，遮断溪梅隔水花。\n留得烟林作图画，依稀松磴有人家。",
        "dynasty": "宋",
        "collection_info": null
    },
    {
        "title": "郎官湖春日四首  其二",
        "author": "李祁",
        "content": "空山玉蕊照琼瑰，到处寻花共往回。\n欲识春风最奇处，试来同看雨中梅。",
        "dynasty": "宋",
        "collection_info": null
    },
    {
        "title": "郎官湖春日四首  其三",
        "author": "李祁",
        "content": "朦胧花影月黄昏，着意春风入酒痕。\n知是江梅喜佳客，倒垂花蕊照清樽。",
        "dynasty": "宋",
        "collection_info": null
    },
    {
        "title": "郎官湖春日四首  其四",
        "author": "李祁",
        "content": "十日春阴到水亭，水边杨柳一时青。\n梅花过尽桃花恶，乞取山矾入浄瓶。",
        "dynasty": "宋",
        "collection_info": null
    },
    {
        "title": "题朱泽民山水",
        "author": "李祁",
        "content": "洞庭之南湘水东，青山奕奕蟠苍龙。\n云阳峰高七十一，欲与衡岳争为雄。\n我家近在云阳下，来往看山如看画。\n十年尘土走西风，每忆云阳动悲咤。\n吴中胜士朱隐君，笔精墨妙天下闻。\n画图画出湘江水，青山上有云阳云。\n云阳山高湘水绿，十年不见劳心目。\n只今看画如看山，万里归情寄鸿鹄。",
        "dynasty": "宋",
        "collection_info": null
    },
    {
        "title": "句  其一",
        "author": "李祁",
        "content": "归家勿忧御史雨，明月正满郎官湖。",
        "dynasty": "宋",
        "collection_info": null
    },
    {
        "title": "句  其二",
        "author": "李祁",
        "content": "诗应是游戏。",
        "dynasty": "宋",
        "collection_info": null
    },
    {
        "title": "送孙伯野",
        "author": "杨适",
        "content": "清议岂徒光四户，直声应已到三韩。\n黄门有手能批敕，太学无人为举幡。",
        "dynasty": "宋",
        "collection_info": null
    },
    {
        "title": "雪",
        "author": "杨适",
        "content": "渡桥已看银河冻，上马争如玉凤飞。\n莫说兔园延赋客，不须鹤氅作仙衣。",
        "dynasty": "宋",
        "collection_info": null
    },
    {
        "title": "梅",
        "author": "杨适",
        "content": "冷冷疏疏雪裏春，不轻吹笛付伶伦。\n出墙幽独窥邻女，临水横斜览镜人。",
        "dynasty": "宋",
        "collection_info": null
    },
    {
        "title": "绝句",
        "author": "杨适",
        "content": "尖头奴有五兄弟，十八公生四客卿。\n过我书斋无一事，似应终日待陶泓。",
        "dynasty": "宋",
        "collection_info": null
    },
    {
        "title": "中秋夜与赵鼎臣狄端叔月下联句句  其一",
        "author": "杨适",
        "content": "春草隔溪看。",
        "dynasty": "宋",
        "collection_info": null
    },
    {
        "title": "中秋夜与赵鼎臣狄端叔月下联句句  其二",
        "author": "杨适",
        "content": "冰肌销瘦为谁愁。",
        "dynasty": "宋",
        "collection_info": null
    },
    {
        "title": "催妆诗",
        "author": "成郎中",
        "content": "一床两好世间无，好女如何得好夫。\n高捲珠帘明点烛，试教菩萨看麻胡。",
        "dynasty": "宋",
        "collection_info": null
    },
    {
        "title": "题资州东岩",
        "author": "郑钢",
        "content": "径转得幽谷，云岩屹相向。\n谽谺偃重檐，弯环依迭嶂。\n缅想融结初，镌镵自天匠。\n了无斧凿迹，但觉盘根壮。\n深可数千尺，广逾八九丈。\n洞穴既窈窕，松门亦昭旷。\n廓舍三千界，中列五百像。\n巨楠布幢盖，翠蔓垂帷帐。\n木灵不知名，境幽或难状。\n我时驰征轺，奔走倦尘鞅。\n获此一段奇，欣然惬微尚。\n欲去兴未阑，行行重回望。",
        "dynasty": "宋",
        "collection_info": null
    },
    {
        "title": "句",
        "author": "袁祹",
        "content": "金瓶芍药三千朵，玉轴琵琶四百弦。",
        "dynasty": "宋",
        "collection_info": null
    },
    {
        "title": "五马山",
        "author": "李从训",
        "content": "北山从何来，昆岷而鼻祖。\n并包河与江，考历不能谱。\n近推连括苍，继乃至天姥。\n既而南入台，盘桓遂东下。\n嵯峨起东峁，沃洲兀墙堵。\n孟塘五山顶，乐祖旧游处。\n时髦集松下，抵掌道今古。\n秀分为五龙，骈首饮平楚。\n环县如负扆，为县护生聚。\n隐岳耸其南，西隅列旗鼓。\n其间诸名流，晋宋最旁午。\n我惭貂尾续，于汝竟何补。\n登楼览清秋，黄菊满樽俎。\n持螯送新酒，醉为山起舞。\n人生行乐耳，无徒与羊祜。",
        "dynasty": "宋",
        "collection_info": null
    },
    {
        "title": "句",
        "author": "何绛",
        "content": "一江分两界，二寺对双蓬。",
        "dynasty": "宋",
        "collection_info": null
    },
    {
        "title": "句",
        "author": "房与之",
        "content": "江水远流千古恨，峡云长作四时容。",
        "dynasty": "宋",
        "collection_info": null
    },
    {
        "title": "戏作",
        "author": "陈彦才",
        "content": "赋命安能比鉅公，偶然年月与时同。\n只因日上争些子，笑向连江作醉翁。",
        "dynasty": "宋",
        "collection_info": null
    },
    {
        "title": "送吴将军元瑜",
        "author": "李芬",
        "content": "秦皇寤寐茅盈语，锐意长生欲轻举。\n徐福药就仙骨成，云海茫茫但延伫。\n东西日月秋復春，海变桑田更几人。\n忽思重看旧寰宇，骖鸾直下江淮滨。\n布衣野叟不耕艺，自向琳宫操祓篲。\n秘语亲书悟世人，一坐忽惊三十岁。\n淮南奉道闻真蹟，命使扁舟访消息。\n画手从来独擅长，一见仙风心自得。\n归来目断苍烟垠，三尺生绡醉墨翻。\n轴上神翁不解语，彷佛白鹤乘孤云。\n海陵相望一千里，嗟我尘劳未云已。\n授书圯上会有期，诚心愿取黄公履。",
        "dynasty": "宋",
        "collection_info": null
    },
    {
        "title": "句  其一",
        "author": "莫蒙",
        "content": "火轮方击毂，风剑已飞铓。",
        "dynasty": "宋",
        "collection_info": null
    },
    {
        "title": "句  其二",
        "author": "莫蒙",
        "content": "诸天互魔扰，救护世尊忙。",
        "dynasty": "宋",
        "collection_info": null
    },
    {
        "title": "梦笔驿",
        "author": "姚宏",
        "content": "一宵短梦惊流俗，千里高名挂里闾。\n遂使晚生矜此意，痴眠不读半行书。",
        "dynasty": "宋",
        "collection_info": null
    },
    {
        "title": "黄石公祠",
        "author": "刘先生",
        "content": "我昔读汉史，心师张子房。\n从容辅汉室，功成復翱翔。\n皆由受师训，知进退存亡。\n我本田舍儿，本志在退藏。\n因缘遇真主，招聘助发扬。\n五年寄京国，心志不皇皇。\n亦由宿志定，万事皆粃糠。\n今日得归来，素志今得偿。\n舣舟阿县下，骑马达祠堂。\n伏行仙遗像，我志愈激昂。\n誓归东村住，心祈契空苍。\n庶可见张子，侍翁入帝乡。",
        "dynasty": "宋",
        "collection_info": null
    },
    {
        "title": "题长兴吴城",
        "author": "邵缉",
        "content": "高台无地曲池平，漂泊勾吴宿古城。\n一岸湿云沈夜色，四山凉叶下秋声。",
        "dynasty": "宋",
        "collection_info": null
    },
    {
        "title": "题神霄宫壁",
        "author": "李抱一",
        "content": "一粒金丹续命基，算来由我更由谁。\n神龟移入云端去，彩凤抟归地母骑。\n溟涬浪中求白雪，昆崙山裏采琼枝。\n只消千日工夫足，养个长棱八角儿。",
        "dynasty": "宋",
        "collection_info": null
    },
    {
        "title": "献诗",
        "author": "马贤良",
        "content": "破敌将军晓入燕，满城和气接尧天。\n油然叆叇三千里，洗尽尘氛二百年。",
        "dynasty": "宋",
        "collection_info": null
    },
    {
        "title": "宣和五年二月初九日偶书呈如公妙空禅师  其一",
        "author": "朱济道",
        "content": "二年催遣向东州，见尽东州水石幽。\n不把寻常费心眼，灵岩消得少迟留。",
        "dynasty": "宋",
        "collection_info": null
    },
    {
        "title": "宣和五年二月初九日偶书呈如公妙空禅师  其二",
        "author": "朱济道",
        "content": "东州山水亦堪游，及至灵岩分外幽。\n会有定师能指示，直须行到宝峰头。",
        "dynasty": "宋",
        "collection_info": null
    },
    {
        "title": "宣和癸卯登浮光山",
        "author": "郝某",
        "content": "呼舟入境陟崔嵬，今日登临慰昔怀。\n览胜凌虚缘绝磴，凭高索句付磨崖。\n松声夜落千年洞，山势晴连万里淮。\n仙蹟空遗丹井在，宦尘行叹老筋骸。",
        "dynasty": "宋",
        "collection_info": null
    },
    {
        "title": "铁袈裟",
        "author": "白彦惇",
        "content": "步绕危峯渡翠崖，扪萝初上更崔嵬。\n他年若有寻真分，定结茅庐傍此台。",
        "dynasty": "宋",
        "collection_info": null
    },
    {
        "title": "灵岩",
        "author": "宋逸",
        "content": "抖擞尘衣访古踪，扪萝涉崄彻灵峰。\n寒堆泰岳千岩雪，清绕方山十里松。\n泉顶客回闻法鼓，云堂僧起动斋钟。\n如来元现因明处，直在人天第一重。",
        "dynasty": "宋",
        "collection_info": null
    },
    {
        "title": "临刑口占",
        "author": "邛州僧",
        "content": "宿业因缘人不知，如今啐啄与同时。\n今生欢喜偿他了，来世分明不欠伊。\n梦幻色身从败坏，闲田虚树已生枝。\n休休休也归家去，石女怀胎产一儿。",
        "dynasty": "宋",
        "collection_info": null
    },
    {
        "title": "桃源",
        "author": "释宗觉",
        "content": "深隐犹疑世上闻，桃花还洩洞中春。\n当时不得渔人入，将谓人问几世秦。",
        "dynasty": "宋",
        "collection_info": null
    },
    {
        "title": "诗一首",
        "author": "张珍奴",
        "content": "逢师许多时，不说些儿箇。\n及至如今闷，损我援笔末。",
        "dynasty": "宋",
        "collection_info": null
    },
    {
        "title": "题汴邸",
        "author": "丁氏",
        "content": "西岭雌雄鸟，双双览德辉。\n阳台迟雨散，沧海会尘飞。\n夜月参差玉，春云窈窕衣。\n君王宴阿母，却寄碧桃归。",
        "dynasty": "宋",
        "collection_info": null
    },
    {
        "title": "句",
        "author": "蕲春乡人",
        "content": "园客有丝难比瓮，鲛人无杼自成绡。",
        "dynasty": "宋",
        "collection_info": null
    },
    {
        "title": "句  其一",
        "author": "王辅",
        "content": "山光水色两依依。",
        "dynasty": "宋",
        "collection_info": null
    },
    {
        "title": "句  其二",
        "author": "王辅",
        "content": "茎抽银线细，根结水晶寒。",
        "dynasty": "宋",
        "collection_info": null
    },
    {
        "title": "句  其三",
        "author": "王辅",
        "content": "入堂无復见双亲，建此来宁似在神。",
        "dynasty": "宋",
        "collection_info": null
    },
    {
        "title": "句  其四",
        "author": "王辅",
        "content": "陟彼南山采。",
        "dynasty": "宋",
        "collection_info": null
    },
    {
        "title": "过浯溪观中兴磨崖因成一绝",
        "author": "李若虚",
        "content": "元颜文字照浯溪，神物于今长护持。\n崖边尚有堪磨处，留刻中兴第二碑。",
        "dynasty": "宋",
        "collection_info": null
    },
    {
        "title": "还山招陈希韩",
        "author": "高登",
        "content": "干坤莽回互，日月相荡摩。\n百年纔瞬息，万类总么么。\n是身非吾有，造物如我何。\n触事会心少，幽栖废兴多。\n眷言意所适，乐此山之阿。\n修篁擢新干，老木荣旧柯。\n谷声传地籁，松韵答天和。\n独石介而安，寒泉淡无波。\n园蔬掇纤嫩，名果仍骈罗。\n红绽着雨花，碧卷受风荷。\n随意坐莓苔，絺衣挂薜萝。\n得酒即酩酊，作诗苦吟哦。\n啸长情浩荡，舞短影婆娑。\n妻奴鹿门趣，黄绮商山歌。\n崎岖路辞遥，迢递谁见过。\n交亲忆同调，出处矢靡他。\n每怜伤弓禽，因感赴烛蛾。\n无心更□□，试艺趁投戈。\n自觉此身浮，相看双鬓皤。\n人事何时休，归来勿蹉跎。",
        "dynasty": "宋",
        "collection_info": null
    },
    {
        "title": "偕学子游都峤",
        "author": "高登",
        "content": "甲子岁秋杪，负罪西南驰。\n脚历山万重，身坠天一涯。\n茅茨蔽聚落，培塿围孤埤。\n何处有洞天，玄真之所栖。\n维南颇挺拔，隐隐浮修眉。\n采菊东篱下，悠然一见之。\n欲往觉旌摇，兀坐嗟黏黐。\n彼美二三子，知我多爱奇。\n□□□□□，□□登翠微。\n天公喜我来，阁雨云垂垂。\n坤灵喜我来，林壑迴春姿。\n山禽喜我来，上下鸣嘤吚。\n江梅喜我来，蓓蕾敷南枝。\n高兴□幽寻，绝□□□□。\n□□□如许，鬰葱琐烟□。\n谁遣衢聃徒，列此怪状为。\n□冯贤主人，痛□弥年非。\n我生逢百罹，不慕太庙犠。\n况从夺袍简，欣若脱马羁。\n投荒得胜践，□与□分宜。\n清芬追六逸，余龄寄三危。\n明时甘自誓，敢□□□词。\n暂游已难得，短畧仍易移。\n山脚趣回驭，□□□□□。\n□□意默契，欲下思惧迟。\n准拟供冥搜，草木□□□。\n□气知多少，凄入诗人脾。\n暮途双径松，归马四□□。\n出没山光裏，乌帽风披披。",
        "dynasty": "宋",
        "collection_info": null
    },
    {
        "title": "归途叹",
        "author": "高登",
        "content": "孙吴摅将略，申甫翰王家。\n腐儒要底用，归种东陵瓜。",
        "dynasty": "宋",
        "collection_info": null
    },
    {
        "title": "自叹",
        "author": "高登",
        "content": "平生无技能，素业□□□。\n□□□□□，世期跻唐虞。\n愤尝献瞽言，□□□□□。\n□□□□□，宁惮攀虎鬚。\n由此隔□□，□□□□□。\n□□□□□，□束如囚拘。\n索米无处□，□□□□□。\n□□□□□，漫不分贤愚。\n梁竦知徒劳，渊明奈□□。\n□书狱讼简，沈迷眩铅朱。\n□□□□□，窗几罗蛛丝。\n简编残□□，□□□□□。",
        "dynasty": "宋",
        "collection_info": null
    },
    {
        "title": "思归",
        "author": "高登",
        "content": "忽忽已秋杪，言归欣有期。\n节物想吾庐，青蕊繁东篱。\n流匙白云子，蘸甲黄鹅儿。\n对此忆羁旅，多应歌式微。\n喜慰倚门心，愁消举案眉。\n稚子闹檐隙，绕膝牵人衣。\n归兴念如许，兼程犹苦迟。\n明朝秋色裏，乌帽风披披。",
        "dynasty": "宋",
        "collection_info": null
    },
    {
        "title": "似春阁",
        "author": "高登",
        "content": "二阁宁独暖，万家方号寒。\n何当放春去，和气满人间。",
        "dynasty": "宋",
        "collection_info": null
    },
    {
        "title": "留别",
        "author": "高登",
        "content": "丈夫四方志，肯作儿女别。\n顾我差崛强，羡君真秀发。\n道义重千钧，利名轻一叶。\n壮风吐虹蜺，忠诚贯日月。\n插剑露肝胆，看镜念勋业。\n何当拔茅茹，同在陈力列。",
        "dynasty": "宋",
        "collection_info": null
    },
    {
        "title": "冒寒行风雨有感",
        "author": "高登",
        "content": "号风撼枯枿，冻雨凝路尘。\n干坤秘日月，八荒同一云。\n遥知沙漠寒，黯淡愁杀人。\n天涯望不极，流涕满衣巾。",
        "dynasty": "宋",
        "collection_info": null
    },
    {
        "title": "陈少阳赠官",
        "author": "高登",
        "content": "忆昔靖康初，厄运会中微。\n严禁弛边备，长驱来健儿。\n堂堂捣京阙，百万呼鼓鼙。\n天地为改色，日月晴晦迷。\n当宁犹未悟，聪明遭蔽欺。\n六贼久盘结，如山屹莫移。\n故人陈夫子，忠□□根资。\n拊髀惜机会，祸端良在兹。\n吾侪沐厚泽，颠危合扶持。\n不闻王蠋贤，绝脰由布衣。\n书成数千言，挥翰捷如飞。\n明朝伏阙下，儒冠翕相随。\n种李夺兵权，愤痛社稷危。\n抱书再诣阙，恸哭声犹悲。\n天意难遽回，人心□□离。\n时雍恣凶暴，纵兵欲屠之。\n马前森利刃，此时命垂丝。\n要领两不顾，相视情怡怡。\n虎口仅获脱，好爵安能縻。\n俄起故乡情，各归天一涯。\n壮哉欧阳生，舍生诚所宜。\n圣主图兴復，忠诚蒙诛夷。\n宸心顷自责，疏节录其遗。\n君乎死不亡，泉壤增光辉。\n魂气钟庆云，体魄蒸灵芝。\n言言英烈在，昭昭星斗垂。\n兰死则留芳，豹死则留皮。\n男儿倘得死，其死甘如饴。\n君死逾生荣，我生叹奚为。\n九原如可作，微君谁与归。",
        "dynasty": "宋",
        "collection_info": null
    },
    {
        "title": "杜门",
        "author": "高登",
        "content": "故人方谢客，为问意如何。\n午枕清风足，夜窗明月多。\n易招惟酒圣，难遣是诗魔。\n一榻君家事，何妨独我过。",
        "dynasty": "宋",
        "collection_info": null
    },
    {
        "title": "七夕",
        "author": "高登",
        "content": "天道杳难凭，人言殊不经。\n佳期传七夕，欢事污双星。\n女騃占蛛巧，儿痴托鹊灵。\n吾诗非好诋，聊与订顽冥。",
        "dynasty": "宋",
        "collection_info": null
    },
    {
        "title": "梦游故山",
        "author": "高登",
        "content": "风际氅披鹤，云根杖策鸠。\n幽栖知好在，归梦故难留。\n山放数峯出，泉分一派流。\n把茅何日办，缚屋护松楸。",
        "dynasty": "宋",
        "collection_info": null
    },
    {
        "title": "送元大",
        "author": "高登",
        "content": "但得身长健，何妨鬓已华。\n胸中翻锦绣，笔下走龙蛇。\n作掾只三语，读书空五车。\n卷怀良得计，去去卧烟霞。",
        "dynasty": "宋",
        "collection_info": null
    },
    {
        "title": "辞馈金",
        "author": "高登",
        "content": "刘君政成□□□，阖境欢谣腾载道。\n民不见吏犬无声，持以百钱勤父老。\n嗟我官卑志未伸，于人何德人称好。\n腾牒当途愿丐留，馈赆交驰杂金宝。\n天涯百指携空囊，号寒啼饥日相恼。\n可取无取未伤廉，为念易污惟皓皓。\n不如买书惠泮宫，聊助贤侯采芹藻。\n别后青衿倘见思，窗前黄卷宜探讨。",
        "dynasty": "宋",
        "collection_info": null
    },
    {
        "title": "水涨谢邑宰送米",
        "author": "高登",
        "content": "心知一字不堪煮，矻矻穷年黄卷中。\n食粥由来未为过，储瓶况乃嗟屡空。\n令君好贤媲韩愈，贱子受赐惭卢仝。\n春水从教绕舍北，痴儿不復啼门东。",
        "dynasty": "宋",
        "collection_info": null
    },
    {
        "title": "中秋月",
        "author": "高登",
        "content": "绣江再见中秋月，岁去月圆人尚缺。\n相望千里共婵娟，苦恨亭亭照离别。\n今夕一尊谁与同，孟光举案对梁鸿。\n众雏立侍俨成列，以次持杯寿乃翁。\n乃翁看月揩病目，手足顽麻头髮秃。\n但愿团圞三十秋，不计东西与南北。",
        "dynasty": "宋",
        "collection_info": null
    },
    {
        "title": "临别示子",
        "author": "高登",
        "content": "不能枉道取富贵，是致尔辈愁饥寒。\n频年别离情更恶，两地狼狈心何安。\n从人数寄安否问，使我相思怀抱宽。\n平生窃叹曹家儿，临歧莫堕双阑干。",
        "dynasty": "宋",
        "collection_info": null
    },
    {
        "title": "乞米",
        "author": "高登",
        "content": "臣饥欲死侏儒饱，方朔谁怜是岁星。\n馆下诸生笑丰暖，江头渔父诮清醒。\n鲁公已作乞米帖，陶令旋寻储粟瓶。\n亲旧依然眼相向，故应特地为吾青。",
        "dynasty": "宋",
        "collection_info": null
    },
    {
        "title": "觅蠹椽",
        "author": "高登",
        "content": "顾影低徊祇自怜，怕寒时耸作诗肩。\n全家食粥已数月，坐客无毡今几年。\n君劈槽烧当止酒，我和琴爨况无絃。\n雪中送炭从来事，况尔羁躬觅蠹椽。",
        "dynasty": "宋",
        "collection_info": null
    },
    {
        "title": "小原欲归",
        "author": "高登",
        "content": "潮颊香醪晕醉红，𩍐敲归路勒青骢。\n水涵万顷曾孙稼，月逗盈衿少女风。\n大误平生缘画足，无聊中夜祇书空。\n拟将方宇难论事，直扣天门问化工。",
        "dynasty": "宋",
        "collection_info": null
    },
    {
        "title": "立冬道中",
        "author": "高登",
        "content": "黄茅时节瘴烟浓，人在山凹第几重。\n梁竦负才徒感慨，嵇康赋性本疏慵。\n此生自断天休问，吾道频年世不容。\n会脱帻巾还自隐，鹿门妻子惯相从。",
        "dynasty": "宋",
        "collection_info": null
    },
    {
        "title": "言怀",
        "author": "高登",
        "content": "归去东皋独荷犁，笔床书卷有儿持。\n一无可意身将老，百不如人心自知。\n梦寐摩娑元结颂，经从省忆少陵诗。\n体肤饿尽天应错，依旧臞然山泽姿。",
        "dynasty": "宋",
        "collection_info": null
    },
    {
        "title": "九日",
        "author": "高登",
        "content": "塞雁南飞度戍楼，一声天地有余秋。\n家连沧海难穷目，人在蛮荒欲尽头。\n莫效涓埃裨国计，况无毛髮为身谋。\n所须菽水能多少，踪迹飘然不繫舟。",
        "dynasty": "宋",
        "collection_info": null
    },
    {
        "title": "病中杂兴  其一",
        "author": "高登",
        "content": "溶溶瘴雾暗朝暾，咫尺山关号鬼门。\n疾病年年不相贷，朱颜凋尽赤心存。",
        "dynasty": "宋",
        "collection_info": null
    },
    {
        "title": "病中杂兴  其二",
        "author": "高登",
        "content": "垂老飘零万里余，肌肤瘦尽鬓毛疏。\n皇恩若许归山去，豆地虽存不解锄。",
        "dynasty": "宋",
        "collection_info": null
    },
    {
        "title": "病中杂兴  其三",
        "author": "高登",
        "content": "不羡云霄欲网罗，百年人物总相磨。\n死如归耳生如寄，造物从今奈我何。",
        "dynasty": "宋",
        "collection_info": null
    },
    {
        "title": "病中杂兴  其四",
        "author": "高登",
        "content": "九死穷荒一病翁，晓来犹怯北窗风。\n谁知葵藿倾心切，待到日轮升太空。",
        "dynasty": "宋",
        "collection_info": null
    },
    {
        "title": "病中杂兴  其五",
        "author": "高登",
        "content": "不辞南北嘆飘零，俯仰干坤一草亭。\n鸢堕水中从沓沓，鸿飞天外自冥冥。",
        "dynasty": "宋",
        "collection_info": null
    },
    {
        "title": "病中杂兴  其六",
        "author": "高登",
        "content": "长袖深藏批敕手，短筇斜倚作诗肩。\n有时极目愧辽汉，兴在孤鸿落照边。",
        "dynasty": "宋",
        "collection_info": null
    },
    {
        "title": "病中杂兴  其七",
        "author": "高登",
        "content": "病损腰围减未休，二毛垂领飒先秋。\n梦中那復化为蝶，林下不妨问鬬牛。",
        "dynasty": "宋",
        "collection_info": null
    },
    {
        "title": "病中杂兴  其八",
        "author": "高登",
        "content": "口腹相煎亦可羞，饥来欲食饱还忧。\n一编地下我无用，须学留侯辟谷不。",
        "dynasty": "宋",
        "collection_info": null
    },
    {
        "title": "上元",
        "author": "高登",
        "content": "情感此宵元切恨，遣怀高唱一声歌。\n清澄月满铺逵路，烜赫莲开未绿荷。\n觥酒滞时追伴侣，袖香凝处想纨罗。\n更深候望遥肠断，爽约人归不我过。",
        "dynasty": "宋",
        "collection_info": null
    },
    {
        "title": "句  其一",
        "author": "高登",
        "content": "瘴侵玉骨终难起，魂断巫山永不归。",
        "dynasty": "宋",
        "collection_info": null
    },
    {
        "title": "句  其二",
        "author": "高登",
        "content": "无邪烦艾子，有愠赖桐孙。",
        "dynasty": "宋",
        "collection_info": null
    },
    {
        "title": "杂诗六首  其一",
        "author": "李若水",
        "content": "风流李东山，磊落孔北海。\n身逐烟云飞，名与日月在。\n彼哉世上儿，平生抱惭悔。\n虽云官爵高，当以羊豕待。",
        "dynasty": "宋",
        "collection_info": null
    },
    {
        "title": "杂诗六首  其二",
        "author": "李若水",
        "content": "门前谁剥啄，云有故人至。\n殷勤具鸡黍，莫辞今日醉。\n人生若飙驰，世事等鳞次。\n区区百无益，杯酒差可贵。\n故人首肯之，爱吾言有味。",
        "dynasty": "宋",
        "collection_info": null
    },
    {
        "title": "杂诗六首  其三",
        "author": "李若水",
        "content": "一饱百念休，挈席坐朝阳。\n陶然四肢春，兴与饮酒长。\n梦蝶鼻声小，扪虱衣缝光。\n虽非北窗下，亦足傲羲皇。",
        "dynasty": "宋",
        "collection_info": null
    },
    {
        "title": "杂诗六首  其四",
        "author": "李若水",
        "content": "相如贫立壁，渊明老经邱。\n文字照千祀，何人与之俦。\n我生造化间，一萍寄洪流。\n收心短檠底，要陪古人游。",
        "dynasty": "宋",
        "collection_info": null
    },
    {
        "title": "杂诗六首  其五",
        "author": "李若水",
        "content": "明月如幽人，邈有出世姿。\n吾欲从之游，开门曳藤枝。\n得酒袖自举，赏此一段奇。\n人生要行乐，戚戚竟何为。\n君看李太白，高风谢尘羁。",
        "dynasty": "宋",
        "collection_info": null
    },
    {
        "title": "杂诗六首  其六",
        "author": "李若水",
        "content": "御戎如御寇，爱民如爱子。\n岂不有公卿，脆弱非所倚。\n吾君傥择贤，何病不可理。",
        "dynasty": "宋",
        "collection_info": null
    },
    {
        "title": "诸剎以水激硙磨殊可观为赋此诗",
        "author": "李若水",
        "content": "迭石壅寒派，满流泻迴溪。\n谁将方便智，成此圆妙机。\n轮辐互高下，波涛鬰翻飞。\n磨牙递旋斡，硙杵纷昂低。\n玉粒已粲粲，琼花亦霏霏。\n术存机械巧，利泽成博施。\n试语汉阴老，使知浑沌非。\n惟当善用心，功与天地齐。",
        "dynasty": "宋",
        "collection_info": null
    },
    {
        "title": "离家",
        "author": "李若水",
        "content": "曙风入修檐，宿霭度遥岭。\n游子恋庭闱，延此须臾景。\n临行懒加衣，上马晨烟冷。\n歧路白日忙，气候清夜永。\n前途寡亲友，所晤唯瘦影。\n长风傥或借，逸翰当少骋。\n不然早旋归，柴门保孤静。",
        "dynasty": "宋",
        "collection_info": null
    },
    {
        "title": "狱平堂",
        "author": "李若水",
        "content": "掌狱贵持平，万议不能破。\n夫子乃名堂，无愧横案坐。\n皇家美化醲，小人亦寡过。\n朱墨傥余暇，不妨歌楚些。",
        "dynasty": "宋",
        "collection_info": null
    },
    {
        "title": "绿漪轩遇雨与任才仲定韵赋",
        "author": "李若水",
        "content": "才到绿漪轩，逸兴小寰宇。\n岸斜水自环，树缺山为补。\n眼界万象入，佳处难悉数。\n天公厌人闲，恼以催诗雨。\n凉飙拍窗户，残炽敢予侮。\n云脚漏夕阳，反学新月吐。\n麈尾散银毫，茶面喷雪乳。\n兹游神所靳，而我已多取。\n何时理扁舟，归作云山主。",
        "dynasty": "宋",
        "collection_info": null
    },
    {
        "title": "中秋不见月二首  其一",
        "author": "李若水",
        "content": "明月如君子，隐见自有时。\n顽云巧障之，光耀不得施。\n赏心无復乐，对酒翻成悲。\n树头号秋风，日夜无停期。\n胡不驱顽云，放出玉一规。\n而乃窗几间，空将乱帙吹。",
        "dynasty": "宋",
        "collection_info": null
    },
    {
        "title": "中秋不见月二首  其二",
        "author": "李若水",
        "content": "明月自不老，古今同一时。\n寻常赏心薄，万里清光施。\n兹夕反云翳，庭乌亦长悲。\n人生得意处，每每乖所期。\n神仙不可学，富贵不可规。\n此心恐未了，付与秋风吹。",
        "dynasty": "宋",
        "collection_info": null
    },
    {
        "title": "平川道中",
        "author": "李若水",
        "content": "客子结征衣，伺明鞭瘦马。\n时平路无虞，年丰村有社。\n归雁嘶层云，饥乌啄平野。\n墙花初压枝，桥柳已盈把。\n春岸坐渔人，晓陇来耕者。\n风埃政无聊，怀抱何由写。",
        "dynasty": "宋",
        "collection_info": null
    },
    {
        "title": "秋风",
        "author": "李若水",
        "content": "疏风舞天际，坐觉秋容开。\n新凉万金直，竟从何许来。\n修梧脱老叶，槭槭投空阶。\n故人渺云水，音徽谅难谐。\n政恐岁华晚，便与人意乖。\n脱巾漉初熟，聊以洗此怀。",
        "dynasty": "宋",
        "collection_info": null
    },
    {
        "title": "送公实兄赴省试",
        "author": "李若水",
        "content": "吾君迈周王，于今盛文化。\n学郎纷万辈，战艺双阙下。\n公乎笔如椽，风雨供飞洒。\n燕楚何足吞，此行定应霸。\n三世守墨庄，一朝腾纸价。\n况值求贤秋，宣室政延贾。\n轻云飞陇头，车轮去如马。\n快哉上林春，杯酒须勤把。",
        "dynasty": "宋",
        "collection_info": null
    },
    {
        "title": "谒束先生庙",
        "author": "李若水",
        "content": "弔古怀骚人，接辔黄榆路。\n疏风吹广原，马首飞埃度。\n荒祠止道旁，古木寒鸦聚。\n入门烟素横，虚壁丹青污。\n再拜休庑下，追诵补亡句。\n兴余归袖翻，低云挂秋暮。",
        "dynasty": "宋",
        "collection_info": null
    },
    {
        "title": "次韵和友人竹石",
        "author": "李若水",
        "content": "厚德镇嚣浮，才高谢羁束。\n所赋虽不均，而皆堪比玉。\n此君非俗姿，终朝看不足。\n客至亦忘归，袅袅茶烟绿。",
        "dynasty": "宋",
        "collection_info": null
    },
    {
        "title": "受誓戒",
        "author": "李若水",
        "content": "秋月浄如璧，影着乌帽寒。\n残梦未辞睫，疲驽兀难安。\n龙津桥下路，灯火半斓斑。\n中台门已敞，风细帘幕干。\n有司谨苛礼，高人窘微官。",
        "dynasty": "宋",
        "collection_info": null
    },
    {
        "title": "书怀",
        "author": "李若水",
        "content": "客裏百无营，一室等方丈。\n行藏沙漠边，志节烟霄上。\n归思入新吟，闲愁付佳酿。\n何当把瘦藤，江山乐清放。",
        "dynasty": "宋",
        "collection_info": null
    },
    {
        "title": "题画",
        "author": "李若水",
        "content": "羃羃护云衣，巉巉露山骨。\n老木依苍岩，密布荫清樾。\n乞我片席地，脱巾露华髮。\n横竹呼秋风，修藤步明月。\n兹焉甘终老，梦断帝京阙。\n何必学王郎，昂首但拄笏。",
        "dynasty": "宋",
        "collection_info": null
    },
    {
        "title": "次韵雍节夫留别",
        "author": "李若水",
        "content": "东风政摇荡，百鸟争春鸣。\n长亭杨柳弱，广陌芳草平。\n游子动行色，辛勤奔皇京。\n利名悲末路，合散笑浮生。\n望望陟前陂，陨涕空含情。\n勉哉振长策，扶摇云翼轻。",
        "dynasty": "宋",
        "collection_info": null
    },
    {
        "title": "红梅",
        "author": "李若水",
        "content": "东风一戏剧，会使红绿争。\n粲粲墙角花，朝霞翦芳英。\n自怜冰雪志，猥与桃杏并。\n未应素节改，但觉羞颜頳。\n孤标翳尘土，疏香掩蓬荆。\n游蜂颇知己，飞绕千回轻。\n其奈逐臭夫，对之白眼横。\n主人情不薄，爱君成瘦生。\n今来摄从事，吏课殊少程。\n何时把杯酒，一洗千枯荣。",
        "dynasty": "宋",
        "collection_info": null
    },
    {
        "title": "次韵李子建春雨",
        "author": "李若水",
        "content": "玄云驾雨来，垂垂势未已。\n双袖贮疏凉，六幕浄余滓。\n锦飘风撼花，玉逗水循轨。\n窗峯碧巑巑，陇麦青靡靡。\n诗人笔欲髠，行子步难跬。\n虀盐老青衫，文字乱乌几。\n咄咄怪书空，呜呜热浮耳。\n不肯卧南阳，刚学蛰龙起。",
        "dynasty": "宋",
        "collection_info": null
    },
    {
        "title": "何德休设冰茶",
        "author": "李若水",
        "content": "火云扑不灭，余炽欲烧天。\n江山散白日，草木含苍烟。\n瑠璃八尺浄，邀我北窗眠。\n但问风雌雄，姑谢酒圣贤。\n明冰沃新茗，妙饮夸四筵。\n休论水第一，凛然香味全。\n凉飚生两腋，坐上径欲仙。\n尘襟快洗涤，诗情拍天渊。\n凭君杯勺许，置我昆阆前。\n搜搅玉雪肠，酝酿云锦篇。",
        "dynasty": "宋",
        "collection_info": null
    },
    {
        "title": "次韵李子建苦热",
        "author": "李若水",
        "content": "金镕日影活，絮擘云态痴。\n石肤然欲碎，禾末焦自萎。\n丝脆蛛停网，花枯蜜守脾。\n竹粉欠新润，溪毛收故滋。\n瓠尊资酒酽，蕲席便躯肥。\n土膏龟坼裂，雨势泪涟洏。\n革履委弗御，葛巾欹不持。\n松阴良可就，逭暑旋题诗。",
        "dynasty": "宋",
        "collection_info": null
    },
    {
        "title": "夜坐与高子文分韵得月字",
        "author": "李若水",
        "content": "笑问空中云，乞我今夕月。\n我是方外人，得此清兴发。\n翩然驾黄鹄，飞入白银阙。",
        "dynasty": "宋",
        "collection_info": null
    },
    {
        "title": "言志",
        "author": "李若水",
        "content": "我拙畏吏事，观书度晨夕。\n过眼辄成诵，掩卷不再历。\n荒怪探禹穴，幽邈窥孔壁。\n俯首滞铜印，朋侪屡贻责。\n皇朝采疏逖，庞洪流庆泽。\n英俊蔼云趋，参隶金门籍。\n而我老红尘，弃置谁復惜。\n径欲赋归欤，吴门晦声迹。",
        "dynasty": "宋",
        "collection_info": null
    },
    {
        "title": "秋怀  其一",
        "author": "李若水",
        "content": "西风响窗扉，炎火烦一扫。\n天清露华滋，妍碧谢庭草。\n旅怀良独难，缺月窥檐间。\n呼儿漉新酒，强欲朱衰颜。",
        "dynasty": "宋",
        "collection_info": null
    },
    {
        "title": "秋怀  其二",
        "author": "李若水",
        "content": "鸥鸟恋江湖，麋鹿恋林薮。\n十年异乡客，临风一搔首。\n田园幸好在，三径荒稂莠。\n何当惬归兴，短鉏还入手。",
        "dynasty": "宋",
        "collection_info": null
    },
    {
        "title": "秋怀  其三",
        "author": "李若水",
        "content": "破扇委高壁，病骨苏微凉。\n罗阶竹千挺，秀质颀而长。\n呼奴约疏箔，窗几延翠光。\n欠伸睡稍足，夕影上东墙。",
        "dynasty": "宋",
        "collection_info": null
    },
    {
        "title": "秋怀  其四",
        "author": "李若水",
        "content": "疏筠易秋威，冉冉受风雨。\n芙蕖抱枯香，頳颜羞不遇。\n草木自衰荣，岁月谁寒暑。\n老人岸乌纱，清坐阅今古。",
        "dynasty": "宋",
        "collection_info": null
    },
    {
        "title": "秋怀  其五",
        "author": "李若水",
        "content": "风高天宇寒，朝来几鸿过。\n长铗诉新怀，短檠续旧课。\n霜梧触阶棱，铿然警痴坐。\n吾髮半已白，功名况么么。",
        "dynasty": "宋",
        "collection_info": null
    },
    {
        "title": "秋怀  其六",
        "author": "李若水",
        "content": "风细云动鳞，雨余山弄姿。\n渊明短篱下，渐觉秋芳萎。\n岁华任自老，酒杯亦须持。\n种种愧古人，此段差可期。",
        "dynasty": "宋",
        "collection_info": null
    },
    {
        "title": "秋怀  其七",
        "author": "李若水",
        "content": "楚客赋秋风，表表千载师。\n衙官生恶谤，此语将谁欺。\n我欲践逸轨，每苦抽思迟。\n譬彼款段足，焉能驰险巇。",
        "dynasty": "宋",
        "collection_info": null
    },
    {
        "title": "秋怀  其八",
        "author": "李若水",
        "content": "今古等朝暮，宇宙同咫尺。\n安得坐忘人，相从游八极。\n神仙六鰲背，富贵一蝉翼。\n君其傥悟此，在在获所适。",
        "dynasty": "宋",
        "collection_info": null
    },
    {
        "title": "蓬莱行",
        "author": "李若水",
        "content": "君是神仙人，应识蓬莱路。\n愿将尘土客，共向蓬莱去。\n蓬莱高高东海东，烟波渺渺鞭飞龙。\n窗间棋罢一笑许，扶桑倒影千度红。\n刀圭绛雪从君得，天风泠泠吹两腋。\n窃桃小儿竟安在，乘骏天人何处觅。\n尚闻金母呼众灵，瑶池夜晏千云軿。\n金檛玉斧散光景，凤歌鸾舞流芳馨。\n低头再拜谢君力，谢君洗我尘土腥。\n千岁还家作鹤语，朝市不知人姓丁。",
        "dynasty": "宋",
        "collection_info": null
    },
    {
        "title": "次颜博士游紫罗洞五首  其一",
        "author": "李若水",
        "content": "爱君秀句轻封侯，恨不捧杖从君游。\n高人岂合世间着，紫罗洞边能少留。\n我今痴坐数椽底，饱阅炎凉祇如此。\n何当一叶弄云涛，鸥鸟请盟波影裏。\n颜郎才思天下无，亦与我辈同朝晡。\n故乡萧疏不堪说，秋风落日号羣狐。\n百年骎骎行且乐，不必华堂围绣幕。\n烂醉出门霜月孤，荷锸休随任填壑。",
        "dynasty": "宋",
        "collection_info": null
    },
    {
        "title": "次颜博士游紫罗洞五首  其二",
        "author": "李若水",
        "content": "长藤呵路多公侯，我辈不应来宦游。\n平生流涎向云水，此心已往形独留。\n黄沙霏霏乌帽底，三载长安饱尝此。\n何如闲把一茎丝，坐钓澄江月明裏。\n采芝仙人今岂无，踏遍山腰日已晡。\n白云可衣兰可佩，御寒不必思丰狐。\n人生此段差可乐，风御径须游六幕。\n夜深何处凤箫声，留得余音传万壑。",
        "dynasty": "宋",
        "collection_info": null
    },
    {
        "title": "次颜博士游紫罗洞五首  其三",
        "author": "李若水",
        "content": "休着青衫谒五侯，径觅拄杖山中游。\n故山别来鬓毛秃，一饱累人成久留。\n碧嶂巉巉云影底，傥得破茅甘老此。\n孤猿野鹤旧时声，却到主人清梦裏。\n囊中试检一钱无，但吟秀句忘朝晡。\n子夜沈沈瓮无蚁，秋风策策裘非狐。\n得遂清闲贫亦乐，矫首飞鸿度天幕。\n隔溪应復有幽人，踏月相从啸林壑。",
        "dynasty": "宋",
        "collection_info": null
    },
    {
        "title": "次颜博士游紫罗洞五首  其四",
        "author": "李若水",
        "content": "自怜无骨可封侯，漫来学省陪英游。\n逸兴未忘河朔饮，羁踪已分周南留。\n久负云山竟缘底，百指饥寒良坐此。\n鬓毛苍苍已难拣，何时却到云山裏。\n休问归囊金有无，采芝酌水延朝晡。\n未要学仙跨威凤，况肯作诗嘲训狐。\n藜杖芒鞋乐復乐，老藤悬花当罗幕。\n月明须上最高峯，横竹一声秋万壑。",
        "dynasty": "宋",
        "collection_info": null
    },
    {
        "title": "次颜博士游紫罗洞五首  其五",
        "author": "李若水",
        "content": "金印如斗封王侯，何如烂漫江南游。\n山能不老阅今古，云自无心忘去留。\n我似孤松蟠涧底，斤斧之余流落此。\n轻便却羡无根蓬，随风直上青霄裏。\n壶中变态何所无，色色略同朝与晡。\n千里飞蝇政缘骥，百兽畏虎元非狐。\n置是休论且行乐，明月张灯天展幕。\n更持北斗𣂏酒泉，浇我胸中万邱壑。",
        "dynasty": "宋",
        "collection_info": null
    },
    {
        "title": "谢人惠鱼兔蟹",
        "author": "李若水",
        "content": "昔时藜苋田陇头，近时虀盐学舍裏。\n腹不成瘿肠有雷，何郎万钱其敢企。\n当年守株披褐衣，亦尝临渊羡赪尾。\n余力种黍延霜螯，计拙谋粗何足纪。\n罢官三月突无烟，两亲白头欠甘旨。\n此身分为饥所驱，旋秣羸骖诉知己。\n蓬莱高人爱诗客，邀坐绿斋尝玉蚁。\n敢嫌寸禄消息迟，数品珍羞供一喜。\n秦丞相追上蔡游，张步兵对秋风起。\n盗邻吏部手持杯，三子风流未当鄙。\n还家扫甑洗刀砧，大饫老饕沾婢使。\n迩来送米邻无僧，长是覆羹穷有鬼。\n区区一饱岂易得，何时槟榔澡吾耻。\n君不见鲁公从人乞鹿脯，留得银钩照千祀。\n犹胜金马避世人，九尺长身饥欲死。",
        "dynasty": "宋",
        "collection_info": null
    },
    {
        "title": "赠迭山老匠",
        "author": "李若水",
        "content": "山翁七十头如雪，胸中泰华巧盘折。\n平生两手展不尽，临老更欲矜奇绝。\n吾家有堂面危壁，衮衮黄埃眼界窄。\n呼来抟沙浅拂黛，倏惊突出千峯碧。\n倚藜矫首一长吟，萧然径与人寰隔。\n何当讳姓吴门去，踏遍东南万山春。",
        "dynasty": "宋",
        "collection_info": null
    },
    {
        "title": "送唐彦英",
        "author": "李若水",
        "content": "一鞭行色黄榆路，望断遥天垂地处。\n呜呜流水如有情，泻我离愁向东去。",
        "dynasty": "宋",
        "collection_info": null
    },
    {
        "title": "竹宫长句",
        "author": "李若水",
        "content": "断云托月天南东，梦魂初下蓬莱峯。\n绕街敲金戒天晓，乌帽遡凉奔竹宫。\n神明之囿严且邃，踵门已觉尘凡空。\n温温妙友隔窗语，徐徐好日当庭红。\n案头书帙万卷富，门外帘影三秋风。\n东家所慎盖先此，小人曷敢不精衷。\n绯衣赞者趣行事，升降拜起庄微躬。\n丁东环佩众泉咽，荧煌星斗千炬烘。\n瘦羊端笑古人细，肥马暂逐儿曹雄。\n指日欃枪落天外，告庙还看礼更丰。",
        "dynasty": "宋",
        "collection_info": null
    },
    {
        "title": "村妇谣",
        "author": "李若水",
        "content": "村妇相将入城去，呵之不止问其故。\n我闻官中新粜米，比似民间较钱数。\n常平常平法甚良，先帝惠泽隆陶唐。\n愿尔官吏且勤守，无使斯民流异方。",
        "dynasty": "宋",
        "collection_info": null
    },
    {
        "title": "伐桑叹",
        "author": "李若水",
        "content": "村家爱桑如爱儿，问尔伐此将何为。\n几年年荒欠官债，卖薪输赋免鞭笞。\n来春叶子应不恶，邻家宜蚕有衣着。\n我独冻坐还歔欷，长官打人血流地。",
        "dynasty": "宋",
        "collection_info": null
    },
    {
        "title": "春日途中",
        "author": "李若水",
        "content": "诗书学郎风骚客，奚奴控马黄尘陌。\n颓阳半岭促归鸦，断云无意横山碧。\n树头白塔孤城小，东风几度行人老。\n夹路桃花春雨余，落红万点无人扫。",
        "dynasty": "宋",
        "collection_info": null
    },
    {
        "title": "村家引",
        "author": "李若水",
        "content": "村翁七十倚柴扉，手障夕阳望牧儿。\n牧儿归来问牛饱，屋东几亩田未犂。\n邻老相邀趁秋社，神巫箫鼓欢连夜。\n明年还似今年熟，更拚醉倒篱根下。",
        "dynasty": "宋",
        "collection_info": null
    },
    {
        "title": "赠陈承务",
        "author": "李若水",
        "content": "白马津北千里疆，郡县交错旗布方。\n广平僻峙黄流旁，蓄兵万指红满仓。\n守将恃才政弗臧，公掊私取贪如狼。\n扼兵之喉夺其粮，掊克帑藏资晏荒。\n羣凶叫呶计则狂，敢以寸草骄太阳。\n遂拥鸷猛为主张，遂严统押分队行。\n遂排武库择刃铓，绛巾绣裳马龙骧。\n縻执守将如驱羊，面疏隐恶众踣伤。\n传呼戒关戍城隍，枚计豪户恣劫攘。\n金珠之余重弗将，老稚践蹂纷惊惶。\n潜挂巨索投壕墙，小斯流血大仆僵。\n或坐暗室遮屏床，或走曲巷杂病尪。\n九重闻之骇非常，急诏将士趋衡漳。\n鲸奔虎吼未就缰，择肉而食谁敢当。\n陈侯半世耽文章，再随计吏观国光。\n才则有余命不偿，时吐愤气干穹苍。\n古人一言靖猾强，笺简万世名飞扬。\n谁能幽窗勘铅黄，俯与羣蚁争毫芒。\n乃袖空手赴贼场，吾有寸舌充剑枪。\n剖析祸福声琅琅，傥昏不从死亦昌。\n辇钱五万倡厥乡，少顷倚迭平山冈。\n徽长钩大饵鲜香，彼其喁喁果争尝。\n戢牙伏爪威弭藏，再拜称谢君策良。\n径取渠帅众共戕，氛霾卷剥清风扬。\n万室相贺欢声长，微斯人兮吾俱亡。\n姓名朝夕奏未央，帝曰太守乏惠康。\n几使赤子罹祸殃，予嘉汝节敌秋霜。\n锡之京秩厉勤王，图厥后效吾所望。\n忠义之风久微茫，君今与古争煌煌。\n我作此诗备遗忘，会有史笔流芬芳。",
        "dynasty": "宋",
        "collection_info": null
    },
    {
        "title": "农夫叹",
        "author": "李若水",
        "content": "伤哉野老村下居，瘠田几亩聊自鉏。\n卒岁辛勤输税外，倒囷试量无斗储。\n牵衣索饭儿啼苦，妇姑相将挑叶煮。\n携家趁食奔四方，拚却饿死官路旁。",
        "dynasty": "宋",
        "collection_info": null
    },
    {
        "title": "醉中偶题",
        "author": "李若水",
        "content": "小人拙直颇近真，放论动取儿曹嗔。\n何似饮醇浇舌本，醉来卧唱江南春。",
        "dynasty": "宋",
        "collection_info": null
    },
    {
        "title": "徐太宰生日",
        "author": "李若水",
        "content": "潭潭相府开日边，瑞光错落胜非烟。\n珊鞭皂帽千骑联，袖中各有崧高篇。\n惟公妙年少比肩，笔底词藻争春妍。\n千佛经上名高悬，层霄未许孤鸿鶱。\n牛刀稍奏惊九天，召对紫殿席为前。\n舌本治道如涌泉，重瞳屡瞩眷予偏。\n骎骎台省难淹延，径跻政府持论坚。\n彼姦不容外蕃宣，寺人炎炎国柄专。\n力尝抗之甘下迁，吾道不行乃命邅。\n岂能俯首学阿谝，青云斜飞二十年。\n皇家累圣宝箓传，太平推在商周先。\n金人穹帐邻幽燕，觇我弛备纷振鞭。\n长驱近甸罗戈鋋，赤子枕藉吁可怜。\n肉食者鄙议拘挛，金帛宝玩平山巅。\n併割三镇充垂涎，县官聪明新位干。\n搜举真相穷八埏，公镇北门惠化沿。\n左右国人皆曰贤，赐环归来胡不遄。\n父老泣把衣裙牵，白麻疏诏光台躔。\n挈提宇宙归陶甄，西北两路尚控弦。\n虽有盟好数弃捐，民贫到骨瘼未痊。\n宿弊如毛费除蠲，仁祖良规人所便。\n熙丰法误今判然，斡旋鸿钧须至权。\n规规小手徒自缠，昔欲裕民反招愆。\n兹其时矣盍勉旃，无使治行专颍川。\n上天有意扶危颠，俾公之寿自绵绵，不须辟谷学神仙。",
        "dynasty": "宋",
        "collection_info": null
    },
    {
        "title": "开德天王台诗",
        "author": "李若水",
        "content": "还家十日坐井底，北风吹我上高台。\n亭亭寒日光彩薄，幕空云影低徘徊。\n半折老木卧崖腹，衔枯野鹊时到来。\n沙飞客眼展不尽，雉楼向我争崔嵬。\n故人天涯云水隔，童背酒壶聊自开。\n胸中迭砢浇不下，旁人已嘲红满腮。\n西湖百步水作界，北城万瓦烟成堆。\n十年黄土涴双足，把筇今日踏霜苔。\n登高能赋我辈事，莫惜淡墨留墙隈。\n后日重来拂石坐，山阴陈迹空自哀。",
        "dynasty": "宋",
        "collection_info": null
    },
    {
        "title": "谢刘德谦惠迭翠峰诗",
        "author": "李若水",
        "content": "我闻刘纲古仙子，此郎无乃渠耳孙。\n平生邱壑有真趣，脱口误与儿辈论。\n杖藜乘兴绕山腹，拨碎松影寻云根。\n一拳疏翠万峦足，见之惊喜双颊温。\n挈来珍护等完璧，浸以清泚供金盆。\n窗前细看坐忘食，冷碧尚带烟岚痕。\n斗量明珠问君买，刮我十年尘眼昏。\n莫学卫公作痴计，苛戒直欲传后昆。\n高怀脱落万事细，一笑付余无吝言。\n手扪心玩挽归兴，夜来清梦惊哀猿。",
        "dynasty": "宋",
        "collection_info": null
    },
    {
        "title": "归家",
        "author": "李若水",
        "content": "陇头一片白云飞，仆乎束装吾欲归。\n故人故人莫强挽，箧中流尘昏泪衣。\n泪衣虽昏尚堪着，庭前儿戏慈颜乐。\n官高如天印如斗，问君此乐应还有。",
        "dynasty": "宋",
        "collection_info": null
    },
    {
        "title": "夜坐瓶忽成韵作诗记之",
        "author": "李若水",
        "content": "虚堂夜坐灯微明，家无婢子谁学笙。\n徐而得之笑绝倒，数杴炉火围短罂。\n君势炎炎方得计，缘底不平为此鸣。\n诗人耳冷教坊乐，虫歌蛙吹聊娱情。\n天公有意慰酸冷，勺水便成鸾凤声。\n抽牵狂绪挽不断，呼儿漉酒飞银觥。\n须臾火尽竟何有，枕书酣卧衰颜頳。\n尚疑魂梦带余想，齁齁鼻息旁人惊。",
        "dynasty": "宋",
        "collection_info": null
    },
    {
        "title": "捕盗偶成",
        "author": "李若水",
        "content": "去年宋江起山东，白昼横戈犯城郭。\n杀人纷纷翦草如，九重闻之惨不乐。\n大书黄纸飞敕来，三十六人同拜爵。\n狞卒肥骖意气骄，士女骈观犹骇愕。\n今年杨江起河北，战阵规绳视前作。\n嗷嗷赤子阴有言，又愿官家早招却。\n我闻官职要与贤，辄啖此曹无乃错。\n招降况亦非上策，政诱潜凶嗣为虐。\n不如下诏省科繇，彼自归来守条约。\n小臣无路扪高天，安得狂词裨庙略。",
        "dynasty": "宋",
        "collection_info": null
    },
    {
        "title": "题赵进夫胜轩诗",
        "author": "李若水",
        "content": "山色堆蓝重，水光拖练寒。\n主人看不足，终日凭栏干。",
        "dynasty": "宋",
        "collection_info": null
    },
    {
        "title": "震山岩",
        "author": "李若水",
        "content": "翠石黏云湿，寒岩带藓深。\n树函怀古意，水印读书心。\n经济神犹在，幽栖径可寻。\n青毡吾旧物，税驾卧山阴。",
        "dynasty": "宋",
        "collection_info": null
    },
    {
        "title": "博士举陈东秀才雪诗云已成堆积势应费扫除功句甚佳惜不见其全数日雪作无事辄用其韵",
        "author": "李若水",
        "content": "寒意连朝进，祥霙万里通。\n洁身原有道，润物又成功。\n余霭犹吞日，狂飙漫走空。\n田翁钩膝语，贫裏幸年丰。",
        "dynasty": "宋",
        "collection_info": null
    },
    {
        "title": "送行",
        "author": "李若水",
        "content": "去意浮长汴，离怀咏晓灯。\n明时非不遇，幽黜坐无能。\n岁月惊双鬓，林泉许曲肱。\n从今藏羽翼，敢復觊飞腾。",
        "dynasty": "宋",
        "collection_info": null
    },
    {
        "title": "种荔枝核有感",
        "author": "李若水",
        "content": "荔子欲传种，他年养老饕。\n试将千颗植，已喜寸萌高。\n岂耐雪霜苦，空惭浇灌劳。\n何殊茂陵客，藏核种蟠桃。",
        "dynasty": "宋",
        "collection_info": null
    },
    {
        "title": "别向德深",
        "author": "李若水",
        "content": "岁晚霜风劲，束装千里行。\n别离交义重，老大宦情轻。\n歧路共人远，关山空月明。\n旗亭有浊酒，挥泪与君倾。",
        "dynasty": "宋",
        "collection_info": null
    },
    {
        "title": "次韵高子文留别",
        "author": "李若水",
        "content": "之子欲西笑，我怀难具陈。\n从来妙风雅，此去脱埃尘。\n拟倩杯中物，暂留灯下人。\n可堪分手处，月色半林新。",
        "dynasty": "宋",
        "collection_info": null
    },
    {
        "title": "途中",
        "author": "李若水",
        "content": "马足疲长路，林端霁色开。\n客程经十驿，村酒只三杯。\n病叶迎秋落，疏云送雨回。\n何当旋故里，趁日坐墙隈。",
        "dynasty": "宋",
        "collection_info": null
    },
    {
        "title": "次韵高子文秋尽怀归",
        "author": "李若水",
        "content": "把酒送秋去，此怀难具陈。\n十年江海梦，一几簿书尘。\n自叹栖栖者，谁怜落落人。\n渊明归思切，篱菊带霜新。",
        "dynasty": "宋",
        "collection_info": null
    },
    {
        "title": "太行道中",
        "author": "李若水",
        "content": "千山倚奇峭，十日寄登临。\n宇宙蜂房小，功名虎穴深。\n诗多马上得，家只梦中寻。\n头白双亲健，飘零寸草心。",
        "dynasty": "宋",
        "collection_info": null
    },
    {
        "title": "次韵李嗣表夜坐",
        "author": "李若水",
        "content": "霜梧一叶落，尘鬓几茎秋。\n夜久灯仍暗，人閒室自幽。\n文书遮眼具，仕宦活身谋。\n此话有谁领，寸心横百忧。",
        "dynasty": "宋",
        "collection_info": null
    },
    {
        "title": "次韵高子文村居",
        "author": "李若水",
        "content": "幽人厌城市，结屋近松萝。\n一笛秋风急，千岩晚照多。\n竹根邻叟醉，牛背牧儿歌。\n笑杀青云友，朝绅换短蓑。",
        "dynasty": "宋",
        "collection_info": null
    },
    {
        "title": "次韵宋周臣留别",
        "author": "李若水",
        "content": "行旌此去隔关山，顿觉幽斋笑语阑。\n后夜月明空似水，孤桐横膝向谁弹。",
        "dynasty": "宋",
        "collection_info": null
    },
    {
        "title": "秋日书斋",
        "author": "李若水",
        "content": "昼闲人静睡相寻，幽鸟时时荐好音。\n唤起新秋一襟恨，南窗摇膝费孤吟。",
        "dynasty": "宋",
        "collection_info": null
    },
    {
        "title": "夜坐",
        "author": "李若水",
        "content": "暮凉浮座暑光微，竹底风来暗举衣。\n假寐不知清夜久，挂檐星斗向人稀。",
        "dynasty": "宋",
        "collection_info": null
    },
    {
        "title": "春日郊外  其一",
        "author": "李若水",
        "content": "毵毵官柳绿藏鸦，傍郭人烟三五家。\n见说今年寒食好，踏青归路看梨花。",
        "dynasty": "宋",
        "collection_info": null
    },
    {
        "title": "春日郊外  其二",
        "author": "李若水",
        "content": "谁家临水亚朱扉，楼外风闲柳线垂。\n昨夜蒙蒙春雨小，杏花开到背阴枝。",
        "dynasty": "宋",
        "collection_info": null
    },
    {
        "title": "次韵高子文",
        "author": "李若水",
        "content": "归计茫然殊未涯，倦游日久似无家。\n十年灯火有何效，赢得眼前生眩花。",
        "dynasty": "宋",
        "collection_info": null
    },
    {
        "title": "用张济川所举诗韵漫作",
        "author": "李若水",
        "content": "经霜落叶金堆地，过雨奇峯碧满门。\n要识丰年在何处，牧儿横笛下烟村。",
        "dynasty": "宋",
        "collection_info": null
    },
    {
        "title": "次韵王深之二首  其一",
        "author": "李若水",
        "content": "事纵未涯心已老，山虽许远梦能归。\n团蒲稳坐亦不恶，扪虱工夫趁早晖。",
        "dynasty": "宋",
        "collection_info": null
    },
    {
        "title": "次韵王深之二首  其二",
        "author": "李若水",
        "content": "酒薄仅能浮颊赤，灯寒故意学山青。\n新来鼻观无遮碍，觉得功名一味腥。",
        "dynasty": "宋",
        "collection_info": null
    },
    {
        "title": "次韵张济川二首  其一",
        "author": "李若水",
        "content": "涧底战骸霜雪枯，笼烟万瓦半荒墟。\n流离赤子马前泣，争问九重知也无。",
        "dynasty": "宋",
        "collection_info": null
    },
    {
        "title": "次韵张济川二首  其二",
        "author": "李若水",
        "content": "父老霑襟讼不平，千岩鬼哭乱泉声。\n乌鸢误饱忠义肉，点检战功谁眼明。",
        "dynasty": "宋",
        "collection_info": null
    },
    {
        "title": "喜雪",
        "author": "李若水",
        "content": "皇家有道岁不恶，雪花如絮千里飞。\n老农夸杀麦本绿，一杯汤饼令汝肥。",
        "dynasty": "宋",
        "collection_info": null
    },
    {
        "title": "次韵公实兄途中",
        "author": "李若水",
        "content": "断云横碧暗平野，落照曳红明远村。\n回首半天云破处，一眉新月报黄昏。",
        "dynasty": "宋",
        "collection_info": null
    },
    {
        "title": "从赵彦特求茶",
        "author": "李若水",
        "content": "饭余日影转修廊，欹枕桐花堕小窗。\n为觅春风洗残梦，要令诗思敌澄江。",
        "dynasty": "宋",
        "collection_info": null
    },
    {
        "title": "西游",
        "author": "李若水",
        "content": "绿暗红疏春事休，此身孑孑又西游。\n不堪回首斜阳外，一片黄云万古愁。",
        "dynasty": "宋",
        "collection_info": null
    },
    {
        "title": "次韵马循道春怀",
        "author": "李若水",
        "content": "何郎风味梅花瘦，楚客孤高蕙草芳。\n二子寥寥去人远，一编青竹姓名香。",
        "dynasty": "宋",
        "collection_info": null
    },
    {
        "title": "次韵倪巨济春怀  其一",
        "author": "李若水",
        "content": "青衫一领缚闲身，饱识官街肥马尘。\n昨日友生双鲤至，怪人不忆故溪春。",
        "dynasty": "宋",
        "collection_info": null
    },
    {
        "title": "次韵倪巨济春怀  其二",
        "author": "李若水",
        "content": "近郭一廛殊未涯，不堪眼底又春华。\n宦游趁食负惭色，大似田头拾粒鸦。",
        "dynasty": "宋",
        "collection_info": null
    },
    {
        "title": "江行值暴风雨",
        "author": "李若水",
        "content": "风狂雨暗舟人惧，自委神明志不邪。\n投得苇湾波浪息，岸头烟火近人家。",
        "dynasty": "宋",
        "collection_info": null
    },
    {
        "title": "次友人韵题墨梅  其一",
        "author": "李若水",
        "content": "南枝春色弄微温，记得清香扑酒樽。\n今日相逢隔烟雾，扬州残梦足销魂。",
        "dynasty": "宋",
        "collection_info": null
    },
    {
        "title": "次友人韵题墨梅  其二",
        "author": "李若水",
        "content": "长爱孤标似君子，不禁横竹巧挤排。\n短幅离离乃遗像，至今寒蝶误飞来。",
        "dynasty": "宋",
        "collection_info": null
    },
    {
        "title": "题观城驿壁",
        "author": "李若水",
        "content": "半篙寒碧秋垂钓，一笛疏风夜倚楼。\n多少巫山旧家事，老来分付与东流。",
        "dynasty": "宋",
        "collection_info": null
    },
    {
        "title": "次韵舒伯源雪晴偶书四首  其一",
        "author": "李若水",
        "content": "朝阳飞影战余寒，楼上高人久屈蟠。\n想见倚栏三盏后，醉横诗眼与天宽。",
        "dynasty": "宋",
        "collection_info": null
    },
    {
        "title": "次韵舒伯源雪晴偶书四首  其二",
        "author": "李若水",
        "content": "化工错玉满京都，尚有痴云似积酥。\n马上官人冻颜赤，拥炉还羡老生无。",
        "dynasty": "宋",
        "collection_info": null
    },
    {
        "title": "次韵舒伯源雪晴偶书四首  其三",
        "author": "李若水",
        "content": "雪意融融旋作泥，故山应是费攀跻。\n而今把笏谢樵子，马踏御街闻晓鸡。",
        "dynasty": "宋",
        "collection_info": null
    },
    {
        "title": "次韵舒伯源雪晴偶书四首  其四",
        "author": "李若水",
        "content": "银涛万顷涨烟村，寂历茅檐上晓暾。\n春傲余寒邀不住，夜来偷入杏花园。",
        "dynasty": "宋",
        "collection_info": null
    },
    {
        "title": "雪后二首  其一",
        "author": "李若水",
        "content": "黄沙苦染鬓毛斑，乞得琼瑰一寸悭。\n径欲南楼试鹤氅，拍天清气月如环。",
        "dynasty": "宋",
        "collection_info": null
    },
    {
        "title": "雪后二首  其二",
        "author": "李若水",
        "content": "玉霙着砌晓斑斑，天惜丰年特地悭。\n爽气一屏山倚碧，冷光千迭水回环。",
        "dynasty": "宋",
        "collection_info": null
    },
    {
        "title": "睡觉",
        "author": "李若水",
        "content": "布衾纸帐饯残冬，老眼俄惊晓日红。\n好梦追寻忘首尾，但闻窗外竹摇风。",
        "dynasty": "宋",
        "collection_info": null
    },
    {
        "title": "百井寨次高子文留题原韵",
        "author": "李若水",
        "content": "破篱残屋是谁家，一片斜阳万点鸦。\n驻马冈头无处问，漙漙清露湿黄花。",
        "dynasty": "宋",
        "collection_info": null
    },
    {
        "title": "归家",
        "author": "李若水",
        "content": "半载长安客意寒，一鞭归兴旧家山。\n妻孥问我成何事，买得虚名满世间。",
        "dynasty": "宋",
        "collection_info": null
    },
    {
        "title": "春日途中",
        "author": "李若水",
        "content": "一川晴日破春容，柳絮桃红赴望中。\n莫喜芳辰又来到，少年能耐几东风。",
        "dynasty": "宋",
        "collection_info": null
    },
    {
        "title": "题画扇",
        "author": "李若水",
        "content": "坡头霜木秋半老，沙际水禽时一双。\n乞我短篷归去好，醉听夜雨卧荒江。",
        "dynasty": "宋",
        "collection_info": null
    },
    {
        "title": "次韵张济川夜雪二首  其一",
        "author": "李若水",
        "content": "雪彩鳞鳞照夜徂，化工游戏翦轻酥。\n竹声摇破梦千里，蓬迹转来天一隅。\n寒压短檠花自落，风惊别浦雁相呼。\n平明携杖前溪去，误入仙人白玉壶。",
        "dynasty": "宋",
        "collection_info": null
    },
    {
        "title": "次韵张济川夜雪二首  其二",
        "author": "李若水",
        "content": "天公应恐点琼葩，先遣飞廉卷恶沙。\n才短谬将身许国，岁寒还是客成家。\n故乡亲友驰清梦，老境文书眩碧花。\n须信玉妃仪卫肃，砌蛩庭鹊静无譁。",
        "dynasty": "宋",
        "collection_info": null
    },
    {
        "title": "次韵倪巨济诗换怪石",
        "author": "李若水",
        "content": "纷纷儿辈只轻肥，不爱笼烟小黛眉。\n唯有幽人负高韵，为怜奇物直新诗。\n尘埃不染溪山梦，冠盖政妨麋鹿姿。\n何日茅檐列千嶂，倚藜细看碧参差。",
        "dynasty": "宋",
        "collection_info": null
    },
    {
        "title": "送宋周臣赴殿试",
        "author": "李若水",
        "content": "近侍传呼到集英，参差宫殿晓霞明。\n丹墀日对三千字，云翼风高九万程。\n天子临轩应动色，诸生阁笔总销声。\n胪传指日承新渥，千佛名经第姓名。",
        "dynasty": "宋",
        "collection_info": null
    },
    {
        "title": "寄题艾惠夫容膝轩诗",
        "author": "李若水",
        "content": "乡人极口夸吾友，夸道新来葺妙居。\n东晋风流千载后，南窗潇洒数椽余。\n无肠可着犹贪酒，有眼能看肯废书。\n记取鲁人学柳下，不须辞米赋归欤。",
        "dynasty": "宋",
        "collection_info": null
    },
    {
        "title": "又次韵司空彦修送行",
        "author": "李若水",
        "content": "仆夫已饭车已巾，再拜别君愁始新。\n一事未成双鬓秃，百年能几半生贫。\n云山不断骎骎暮，花柳无边在在春。\n它日还家稍安稳，杖藜相过莫嫌频。",
        "dynasty": "宋",
        "collection_info": null
    },
    {
        "title": "次韵马循道游长安东池诗",
        "author": "李若水",
        "content": "诗老逢人细细夸，一溪春色定能佳。\n东风无意秀芳草，野鸟不言衔落花。\n拍拍浓愁浑似酒，悠悠短梦不禁茶。\n接䍦倒着归来晚，千古风流继习家。",
        "dynasty": "宋",
        "collection_info": null
    },
    {
        "title": "次韵李元量见赠",
        "author": "李若水",
        "content": "先生学业自无双，当代闻人共叹降。\n文采羡君高楚梦，诗声笑我类吴江。\n槐花过雨金堆砌，山色经秋碧满窗。\n一幅珠玑照尘眼，龙文端信笔能扛。",
        "dynasty": "宋",
        "collection_info": null
    },
    {
        "title": "送何文植趋京",
        "author": "李若水",
        "content": "问君何日赴神京，明日扬鞭数去程。\n风雪一天行客恨，关山千里故人情。\n铜台曾见三都赋，金阙行传二陆名。\n自许孤高谢凡客，从今有酒对谁倾。",
        "dynasty": "宋",
        "collection_info": null
    },
    {
        "title": "次韵高子文途中见寄",
        "author": "李若水",
        "content": "人生半在客途中，休着狂踪比断蓬。\n别后梦烦庄叟蝶，迩来书误子卿鸿。\n月同千里水云隔，天各一涯谈笑空。\n趁取重阳復诗社，要看红叶醉西风。",
        "dynasty": "宋",
        "collection_info": null
    },
    {
        "title": "次韵李子建怀归",
        "author": "李若水",
        "content": "寸心已老自宜休，误别云山岁几周。\n疏远骤依双凤阙，清贫仅剩一貂裘。\n与人不偶缘方凿，于世无求类直鈎。\n何日张帆旋故国，坐呼明月醉江头。",
        "dynasty": "宋",
        "collection_info": null
    },
    {
        "title": "书怀",
        "author": "李若水",
        "content": "戎马南来久不归，山河残破一身微。\n功名误我等云过，岁月惊人还雪飞。\n每事恐贻千古笑，此生甘与众人违。\n艰难重繫君亲念，血泪斑斑满客衣。",
        "dynasty": "宋",
        "collection_info": null
    },
    {
        "title": "偶成",
        "author": "李若水",
        "content": "自怜畴昔抱痴顽，不惯黄埃日跨鞍。\n荒径露霑旗尾润，幽窗尘锁笔头干。\n半林残照人烟晚，一笛秋风雁影寒。\n还有田园得归去，谁能俯首缚微官。",
        "dynasty": "宋",
        "collection_info": null
    },
    {
        "title": "次韵张济川雪",
        "author": "李若水",
        "content": "云将剪水戏微茫，草木非春也自芳。\n坐上落来千片急，鬓间添得数丝长。\n气凌诗骨笺毫健，味借茶瓯齿颊香。\n久客天涯衣缝断，梦魂合眼到亲旁。",
        "dynasty": "宋",
        "collection_info": null
    },
    {
        "title": "闻卞氏旧有怪石藏宅中问其遗孙指一废井云尽在是矣井在室中床下不可得见乃赋此诗",
        "author": "李若水",
        "content": "昔人游宦久江湖，怪石嵌空骇里闾。\n一井深藏缘底事，百年不出待潜夫。\n弃捐泥土性仍在，睥睨林亭气渐苏。\n微物废兴犹有定，此生穷达漫长吁。",
        "dynasty": "宋",
        "collection_info": null
    },
    {
        "title": "与沈信翁对饮忆雍节夫高子文",
        "author": "李若水",
        "content": "北门昔日吾三友，今日樽前得一人。\n雍老滑稽垂白首，高郎文雅最青春。\n一飞小篆追秦相，两吐新诗近楚臣。\n落落星辰各千里，请君休说恐伤神。",
        "dynasty": "宋",
        "collection_info": null
    },
    {
        "title": "与诸公游葆真宫",
        "author": "李若水",
        "content": "晏坐芸堂情太幽，仙家有地供闲游。\n冷官经月未尝醉，好景向人那得愁。\n宫殿风清鹤翅冷，池塘水白荷花秋。\n尊前不乐定痴煞，明日簿书堆案头。",
        "dynasty": "宋",
        "collection_info": null
    },
    {
        "title": "秋怀",
        "author": "李若水",
        "content": "满眼羁愁不可裁，西风楼阁独持杯。\n一檠短梦寻家去，万瓦新霜逐雁来。\n富贵未涯身半老，云山何处首空回。\n呼儿涤砚酬佳句，试我胸中隐隐雷。",
        "dynasty": "宋",
        "collection_info": null
    },
    {
        "title": "铁冠道士寄书",
        "author": "李若水",
        "content": "金甲将军传好梦，铁冠道士寄新书。\n我与云长隔异代，翻疑此事太荒虚。",
        "dynasty": "宋",
        "collection_info": null
    },
    {
        "title": "奉使太原途中呈王坦翁副使  其一",
        "author": "李若水",
        "content": "中山忠义定何人，数月相从笑语真。\n未信功名孤壮志，不妨诗酒寄闲身。\n此来饱看千岩秀，归去遥知两鬓新。\n就使牧羊吾不恨，汉旄零落落花春。",
        "dynasty": "宋",
        "collection_info": null
    },
    {
        "title": "奉使太原途中呈王坦翁副使  其二",
        "author": "李若水",
        "content": "旧持汉节愧前人，闻许传来若不真。\n五鼓促回千里梦，一官妨尽百年身。\n关山吐月程程远，诗景含秋句句新。\n孤馆可能忘客恨，脱巾聊进一杯春。",
        "dynasty": "宋",
        "collection_info": null
    },
    {
        "title": "上巳",
        "author": "李若水",
        "content": "小桃脱萼柳梢柔，春色无边破客愁。\n好与永和修故事，一时人物尽风流。",
        "dynasty": "宋",
        "collection_info": null
    },
    {
        "title": "村落",
        "author": "李若水",
        "content": "一笛秋风急，千岩晚照多。\n竹根邻叟醉，牛背牧儿歌。",
        "dynasty": "宋",
        "collection_info": null
    },
    {
        "title": "御笔免房钱一旬",
        "author": "李若水",
        "content": "风摇庭树云拍天，雪花乱抛如翦绵。\n举头三日不见日，屋檐已欹街已填。\n富儿围炉笑浮颊，坐绕笙歌飞酒船。\n儒生屈膝冻欲死，犹呵秃笔书长笺。\n诗成吟哦不知了，儿饥索饭厨无烟。\n太平君子万民父，身居天上心民边。\n重怀长安桂玉费，急飞宸翰蠲屋钱。\n门前卖报走如水，家家顶祝神霄仙。\n小人犹有负暄见，轻繇薄税今当先。\n楚人得弓未为大，愿将此施均八埏。",
        "dynasty": "宋",
        "collection_info": null
    },
    {
        "title": "迎亲途中",
        "author": "李若水",
        "content": "久伫白云下，兹晨慰所思。\n一鞭游宦处，三釜及亲时。\n宿雨开蔬甲，熏风卧麦旗。\n马头浮喜色，已被鹊先知。",
        "dynasty": "宋",
        "collection_info": null
    },
    {
        "title": "赠捉杀官马谨",
        "author": "李若水",
        "content": "伏波将种材无敌，高谈指日期凌烟。\n团花战袍随万乘，胡为落此荒塞边。\n宪台郎中忠报国，径奏姓名丹扆前。\n闻道偷儿敢恣睢，怒髯森森张两肩。\n三石强弓如屈肘，丈五长戈如弄鞭。\n指挥健儿誓死战，酒酣一呼声动天。\n霸陵醉尉苦短弱，大似燕雀逐鹰鹯。\n何当遇贼拭尘眼，看尔跃马残贼咽。",
        "dynasty": "宋",
        "collection_info": null
    },
    {
        "title": "赠张墨卿",
        "author": "李若水",
        "content": "张侯自是风骚将，画月裁云三百篇。\n玉堂未许代王綍，聊作漫尉黄河边。\n绿林豪客玩国宪，探丸境上如鹰鹯。\n遣奴识天得秘策，一旦就戮逃无缘。\n霞旌霜刃鼓雷发，凯旋夹路人骈肩。\n元老闻之喜折屐，径入奏章丹扆前。\n伫□黄纸飞敕来，金印如斗官九迁。\n莫笑书生太疲软，时来亦许参凌烟。",
        "dynasty": "宋",
        "collection_info": null
    },
    {
        "title": "寄宋周臣",
        "author": "李若水",
        "content": "盍簪当日话殷勤，便着金兰较此心。\n相去不堪千里远，别来何况一年深。\n江山有路通幽梦，鱼雁无情断好音。\n管鲍贫交君记否，少陵曾为发悲吟。",
        "dynasty": "宋",
        "collection_info": null
    },
    {
        "title": "寄敦夫弟",
        "author": "李若水",
        "content": "秋风秀庭槐，举子勤朝课。\n丹诏日边下，收揽不赀货。\n小陆富才藻，振笔追楚些。\n朱丝有知音，白雪定寡和。\n锐气压同流，龙泉不容剉。\n芥视青紫荣，未语手先唾。\n我昔游词场，一飞脱轗轲。\n咫尺看青霄，三年困巡逻。\n虚名损富贵，此生分寒饿。\n输他阿买辈，官高金印大。\n造物端戏人，益知吾道左。\n愿尔早着勋，替我云山卧。",
        "dynasty": "宋",
        "collection_info": null
    },
    {
        "title": "秦会之题绝尘亭",
        "author": "李若水",
        "content": "脱迹尘嚣外，悠然寄此亭。\n池平一鑑浄，山远数螺青。\n身世惊残梦，行藏忌独醒。\n惟闲即近道，不必玩丹经。",
        "dynasty": "宋",
        "collection_info": null
    },
    {
        "title": "次韵唐彦英留题学舍",
        "author": "李若水",
        "content": "篆壁蜗涎细，织檐蛛网圆。\n小轩幽梦破，竹露湿茶烟。",
        "dynasty": "宋",
        "collection_info": null
    },
    {
        "title": "登敛翠亭",
        "author": "李若水",
        "content": "伫立危亭醉眼宽，无边秋色夕阳间。\n牧儿腰笛挽牛去，却放半川云水闲。",
        "dynasty": "宋",
        "collection_info": null
    },
    {
        "title": "偶书",
        "author": "李若水",
        "content": "太原城角小军营，兀坐何人肯见临。\n半阴半晴天气杂，一去一住客思深。\n功名未信终相负，岁月无端早见侵。\n好在床头满壶酒，劝君休约十分斟。",
        "dynasty": "宋",
        "collection_info": null
    },
    {
        "title": "送李志全还乡",
        "author": "李若水",
        "content": "半竿晓日明柳梢，飞沙瞇眼东风豪。\n之子北归颜色好，黄纸写敕蓝染袍。\n隻轮轧轧鸣长路，回首高冈隔烟雾。\n自怜不及路旁草，却解送君君到处。",
        "dynasty": "宋",
        "collection_info": null
    },
    {
        "title": "送李无陂还乡",
        "author": "李若水",
        "content": "休辞十驿犯埃尘，花柳无边政可人。\n我坐宦囚归未得，仗君说与古溪春。",
        "dynasty": "宋",
        "collection_info": null
    },
    {
        "title": "句  其一",
        "author": "李若水",
        "content": "东风无迹秀芳草，野鸟不言衔落花。",
        "dynasty": "宋",
        "collection_info": null
    },
    {
        "title": "句  其二",
        "author": "李若水",
        "content": "一庭鸟迹天书怪，八尺簟纹人字寒。",
        "dynasty": "宋",
        "collection_info": null
    },
    {
        "title": "句  其三",
        "author": "李若水",
        "content": "蛩声千里暮，雁影一天秋。",
        "dynasty": "宋",
        "collection_info": null
    },
    {
        "title": "句  其四",
        "author": "李若水",
        "content": "半轩开万象，一水断双峰。",
        "dynasty": "宋",
        "collection_info": null
    },
    {
        "title": "句  其五",
        "author": "李若水",
        "content": "功名今晚矣。",
        "dynasty": "宋",
        "collection_info": null
    },
    {
        "title": "句  其六",
        "author": "李若水",
        "content": "夜静竹藏风。",
        "dynasty": "宋",
        "collection_info": null
    },
    {
        "title": "句  其七",
        "author": "李若水",
        "content": "远雁入空碧，孤舟浮浅清。",
        "dynasty": "宋",
        "collection_info": null
    },
    {
        "title": "和吕叔恭题和州香林汤",
        "author": "王之道",
        "content": "新诗等絺绣，文采照座右。\n尤怜继绝唱，峥嵘竞高秀。\n词源眉山长，句法杜陵旧。\n相从今老矣，岂独歌邂逅。\n香林在何许，溢沸发岩窦。\n其流渐清温，脉助草木茂。\n岁旱添苗槁，一溉十倍收。\n追游记畴昔，我仆苦痛疚。\n别来隔兵火，荆榛挂猿狖。\n温温自然汤，蠲痾古非谬。\n我闻泉所发，江海远相透。\n其温本硫黄，气味自同臭。\n大哉无碍浴，天地不轻授。\n严霜与烈日，冬夏特异候。\n人生困凌薄，往往少中寿。\n飘飘澡雪力，狴犴忽蒙宥。\n春寒不喜出，块坐拨残槱。\n晦阴又连朔，夜雨屡通昼。\n谁能慰穷愁，邵州有贤守。\n开箧出大轴，令我和其后。\n此意重虚辱，勉彊忘固陋。\n吕侯卿相家，博学靡不究。\n会当似前人，嘉猷日告后。\n君看华清宫，诲淫似招寇。\n当年从千官，车马所奔辏。\n渔阳一炬火，曾不半钱售。\n争如寄僧房，泠泠灔苔甃。\n常遂尘土濯，永免脂粉漱。",
        "dynasty": "宋",
        "collection_info": null
    },
    {
        "title": "和富公权送行诗韵",
        "author": "王之道",
        "content": "叨尘四十年，静计所得禄。\n十分才二三，清饿似饥鹄。\n中昨守义阳，一时苦穷促。\n忽闻柏台长，表荐彻聪目。\n不惟免罪戾，英游许追逐。\n接武宪漕间，寒庖见粱肉。\n从兄逮两载，种种荷推毂。\n容我数百辈，大矣空洞腹。\n为怜昔同升，相看日不足。\n芳时木芙蓉，唱酬动成轴。\n烧香每开奁，惠茗屡倾簏。\n青青阅冬夏，高视松柏独。\n顾我如碔砆，讵敢比良玉。\n而兄不我鄙，步骤俾继躅。\n是行集霰候，霜威日增肃。\n解维在朝夕，离绪可堪触。\n恋恋重掺袪，移庖过吾屋。\n紫嚢出巨编，还我海陵录。\n全家被燕衎，日尽继以烛。\n何人鲙红鲜，想见鳊项缩。\n腹腴愧偏劝，佐此一杯绿。\n实筐出越罗，币帛更加束。\n酒阑儿女曹，起舞应歌曲。\n殷勤药石诲，美疢肯滋毒。\n新诗追古作，高义激頽俗。\n临岐沐宠贶，固陋敢虚辱。\n但惭水底蛙，勉趁丝与竹。\n正尔无足道，聊用资报復。\n谦谦古君子，厚德卑自牧。\n请歌伐木篇，敬谢酾藇速。",
        "dynasty": "宋",
        "collection_info": null
    },
    {
        "title": "有荐胡仁叔为历阳令者仁叔以诗送知己暇日杨德润录以示予因次其韵",
        "author": "王之道",
        "content": "四海皆兄弟，三界是道场。\n果且无彼我，安用分封疆。\n胡公历阳来，气焰何可当。\n威严走邸吏，不露太守章。\n锦衣荣会稽，暮雨成高唐。\n观望改侪辈，鷄群鹤昂昂。\n斯民苦兵火，有意哀劳伤。\n岂无九转丹，为助千金方。\n古来记循吏，不称苟道将。\n杀弟自取酷，防人人所防。\n子潜去少室，渊明恋柴桑。\n出处虽异事，一梦归黄粱。\n昔日骨己朽，伤哉今也亡。\n邶国歌柏舟，曹风赋鹈梁。\n秋来河伯喜，未睹若与洋。\n大小自有见，一笑还两忘。\n我生分每越，泉石成膏肓。\n弃遗等麟角，空虚漫龟肠。\n常欲埋车轮，除姦继张纲。\n召此人气和，致彼天时康。\n语之有暇矣，未窥夫子墻。\n理所不可及，马腹徒鞭长。\n讵知王者师，异日韩张良。\n愿言三顾庐，卧龙起南阳。",
        "dynasty": "宋",
        "collection_info": null
    },
    {
        "title": "和张咏老",
        "author": "王之道",
        "content": "三公与刺史，秩等二千石。\n人生不知足，奔驰竟朝夕。\n谁能话名理，尊酒时促席。\n贤愚大相远，丛玕映丛荻。\n多谢张南巢，诗筒肯予觅。\n琅琅若明珠，其来自灵壁。\n僧房聊解鞍，当暑得偃息。\n挽回清微风，笔有万钧力。",
        "dynasty": "宋",
        "collection_info": null
    },
    {
        "title": "彦嘉通守当今之俊伟人也余心向慕之常以未获识君为恨兹因孔纯老遂有邂逅之适其何幸如此将归纯老置酒饯别仆实预坐酒数行纯老丐诗于彦嘉以记坐上笑谈之乐顷刻扫数百言挥毫落纸云烟飞动永叔所谓盈前尽珠玑一一难简汰者殆谓是邪索鄙句不敢以固陋辞辄和北庄二诗奉呈  其一",
        "author": "王之道",
        "content": "春寒不肯去，谷雨犹夹衣。\n溪流灔池塘，远看绿生漪。\n识君恨不早，语离我心悲。\n行行欲何往，丞郡金房西。",
        "dynasty": "宋",
        "collection_info": null
    },
    {
        "title": "彦嘉通守当今之俊伟人也余心向慕之常以未获识君为恨兹因孔纯老遂有邂逅之适其何幸如此将归纯老置酒饯别仆实预坐酒数行纯老丐诗于彦嘉以记坐上笑谈之乐顷刻扫数百言挥毫落纸云烟飞动永叔所谓盈前尽珠玑一一难简汰者殆谓是邪索鄙句不敢以固陋辞辄和北庄二诗奉呈  其二",
        "author": "王之道",
        "content": "颠风送飞雨，日日吼东北。\n檐声决江河，倾泻不成滴。\n朝来喜新霁，晨光透云隙。\n垂杨翠幄开，远岫青盖立。\n孔君公事暇，侯子归期逼。\n开樽且精设，论文萃清集。\n顾我老无能，分甘口挂壁。\n行矣不可挽，思君浩无极。",
        "dynasty": "宋",
        "collection_info": null
    },
    {
        "title": "送无为倅张南仲归吉州",
        "author": "王之道",
        "content": "吾友李粹老，少也游胶庠。\n六年得一第，自谓贵且昌。\n衽席不知戒，飞黄中道僵。\n三阅大渊献，岁月亦已长。\n嗟嗟死非所，至今未能忘。\n忠言类良药，苦口不见尝。\n那知兵火余，获见同舍郎。\n来丞濡须郡，两岁依余光。\n邂逅偶及此，为之泪淋浪。\n高义藉激薄，美政称扶伤。\n康沂富邦国，何独歌王祥。\n江城四月尽，麦熟梅子黄。\n归欤佐吾君，谈笑跻羲皇。\n遥应不可留，船头鼔其镗。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其一",
        "author": "王之道",
        "content": "荆棘困松柏，风雨乱昏晓。\n干戈几时息，年来费天讨。\n孤芳如谢安，端恐非小草。\n此意谁人知，伊余相自保。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其二",
        "author": "王之道",
        "content": "不学桃与李，芬芳竞春时。\n天公岂多情，清露为君迟。\n荣悴休问命，冷暖当自知。\n青荧夜窗灯，相对哦新诗。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其三",
        "author": "王之道",
        "content": "离索自可笑，衰迟谁见怜。\n亭亭揺落中，一枝小窗前。\n正色有家法，细看清且妍。\n浮觞未云晚，松醪吾所便。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其四",
        "author": "王之道",
        "content": "经年混蒿艾，藴藏应待时。\n清香密渍沉，微风助纷披。\n宋玉昧秋意，乃作儿女悲。\n君子有所养，因君观解颐。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其五",
        "author": "王之道",
        "content": "道人如青松，孤高不成丛。\n爱此黄金花，萧然有淳风。\n新诗皎秋月，警我野性慵。\n佳意不在酒，此身今醉翁。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其六",
        "author": "王之道",
        "content": "介寿诚有取，无问人所宜。\n君看菊花潭，事见桃源诗。\n东坡百世士，敢比流俗知。\n相逢勿相失，不醉欲何时。",
        "dynasty": "宋",
        "collection_info": null
    },
    {
        "title": "次韵因上人晚菊简魏定父  其七",
        "author": "王之道",
        "content": "黄花如故人，别久喜復面。\n浇泥一杯酒，安用较深浅。\n清霜开浮云，黄落信风捲。\n岩岩幽素姿，秋来不多见。",
        "dynasty": "宋",
        "collection_info": null
    },
    {
        "title": "鑑止亭",
        "author": "王之道",
        "content": "扬波欲澄浊，孰若波暂停。\n止波浊自澄，万象无逃形。\n世人竞驰骛，方寸不得宁。\n投閒幸一来，先生常独醒。",
        "dynasty": "宋",
        "collection_info": null
    },
    {
        "title": "灯下读魏彦成诸公诗因次其韵呈曾子修诸君",
        "author": "王之道",
        "content": "距春尚旬月，春信已回柳。\n时来芝与菌，往往出粪朽。\n流俗不自重，困穷变操守。\n贵贱等人耳，未易遽薄厚。\n桃李何敢轻，所报必瑶玖。\n一笑置勿论，旨有君子酒。",
        "dynasty": "宋",
        "collection_info": null
    },
    {
        "title": "见山堂",
        "author": "王之道",
        "content": "浮云开西风，落木下夕阳。\n谁人步东篱，采菊哦秋光。\n悠然若有思，此意何可量。\n南山适当前，翠色摩穹苍。\n我心不期见，我眼偶相望。\n咄哉逐兽夫，泰山空在旁。",
        "dynasty": "宋",
        "collection_info": null
    },
    {
        "title": "西灵鹫",
        "author": "王之道",
        "content": "我闻西灵鹫，幽奇冠龙舒。\n山神知我来，夜雨自涤除。\n篮舁犯霏微，敢惮石径纡。\n清风偃林柯，征衣尽霑濡。\n樵人向我言，君行欲何如。\n松杉已在望，尚有七里余。\n崎岖雨过水，蹊云上天衢。\n飞楼及涌殿，峥嵘映浮屠。\n幽鸟若相喜，好音弄笙竽。\n为言一宿觉，何妨更踟蹰。",
        "dynasty": "宋",
        "collection_info": null
    },
    {
        "title": "憩灵鹫道院",
        "author": "王之道",
        "content": "黎明发龙门，亭午憩西院。\n冒雨且不辞，宁能避泥溅。\n是行良不恶，此处殊可恋。\n从今山中人，何独识吾面。",
        "dynasty": "宋",
        "collection_info": null
    },
    {
        "title": "追和老杜种莴苣诗",
        "author": "王之道",
        "content": "我有数亩园，荒秽索锄理。\n干戈何许久，生意困屠毁。\n道也其兴与，时哉亦甚矣。\n去年失短吕，培植乏驱使。\n今年得老杨，衰病更临起。\n晚菘已芜没，早韭就茅靡。\n菁菁何所有，莴苣独牛耳。\n纵苦可自珍，供盘况潇洒。\n银条直且甘，风味胡伯始。\n其视李太尉，小人与君子。\n明明如古鑑，不虑纤尘止。\n廓廓若太清，强欲浮云滓。\n老氏有遗训，重去彼取此。\n方今向太平，皋夔正端委。\n台省登硕德，要荒窜诬毁。\n击寇岂无人，蕃将来黑齿。\n破齐在不日，逆以诛正已。\n停观劳还役，杖杜颙采芑。\n万邦遇有道，贫贱古人耻。\n文王来吕夷，汉祖致园绮。\n异时免沟坑，愿附织贝篚。",
        "dynasty": "宋",
        "collection_info": null
    },
    {
        "title": "种田庵",
        "author": "王之道",
        "content": "古人即耒耜，自有中田庐。\n看君种田庵，名异实则如。\n涤场归去来，宫功不容纾。",
        "dynasty": "宋",
        "collection_info": null
    },
    {
        "title": "廉余堂",
        "author": "王之道",
        "content": "高堂面山水，境与动静兼。\n惟动故能乐，惟静故能廉。\n乐也知有余，廉也笑无餍。",
        "dynasty": "宋",
        "collection_info": null
    },
    {
        "title": "次韵魏定文",
        "author": "王之道",
        "content": "半年去城府，寤寐溪东扉。\n有时得君书，想像抉石猊。\n岂知纪渻子，养气如养鷄。\n应响与疾视，一洗三旬非。\n我生坐穷困，哆侈伤南箕。\n鼷鼠亦何物，焉用千钧机。\n封侯絣澼絖，药等手不龟。\n所用有异耳，此言寓非巵。\n梅蕾良可人，如椒缀南枝。\n芬芳想不晚，太皥方执视。",
        "dynasty": "宋",
        "collection_info": null
    },
    {
        "title": "次韵沈次韩见赠",
        "author": "王之道",
        "content": "我狂众所易，頼有君见容。\n十年卧岩壑，百念付一空。\n新诗似流泉，涓涓江汉供。\n人言鷄群鹤，我目霜中松。\n相距无两舍，会见何溟蒙。\n谁能写离索，正藉诗思工。",
        "dynasty": "宋",
        "collection_info": null
    },
    {
        "title": "次韵许志仁",
        "author": "王之道",
        "content": "我技类族庖，用刀常月更。\n君才妙天下，游刃得我惊。\n前年获相值，因忆吴中行。\n一别忽两载，依然旧交情。\n新诗璧夜光，厥价轻连城。\n相思不可见，把玩我愿盈。\n笔札擅南州，文章动西京。\n行矣秋风高，更听宾鸿声。",
        "dynasty": "宋",
        "collection_info": null
    },
    {
        "title": "盆池",
        "author": "王之道",
        "content": "剜苔得古鑑，湛湛清不浑。\n大哉壶中天，勿与俗子言。\n谁能时汲井，注兹老瓦盆。\n欲观从容鯈，无羡横海鲲。",
        "dynasty": "宋",
        "collection_info": null
    },
    {
        "title": "秋晚采菊和徐伯远",
        "author": "王之道",
        "content": "少皥司肃杀，于渠独留情。\n一枝黄金花，照眼增双明。\n香清露溥溥，秀色云英英。\n会当饮潭水，使我病骨轻。",
        "dynasty": "宋",
        "collection_info": null
    },
    {
        "title": "题德章山郭养源墨竹",
        "author": "王之道",
        "content": "胸次富盘错，笔端妙苍翠。\n霜枝岂人为，烟叶有生意。\n与可骨已朽，此法谁復嗣。\n伟哉寻丈姿，绰有万尺势。",
        "dynasty": "宋",
        "collection_info": null
    },
    {
        "title": "追和东坡雨中睡熟至晚",
        "author": "王之道",
        "content": "春睡酣带酒，晚食美当肉。\n细观东坡诗，万事贵精熟。\n一阴七十日，雨意犹未足。\n山云开復合，檐溜断还续。\n东邻娇痴儿，索饭恣啼哭。\n惊回梦中蝶，重把君诗读。",
        "dynasty": "宋",
        "collection_info": null
    },
    {
        "title": "会河道中",
        "author": "王之道",
        "content": "会河村店西，沙水清练练。\n我行独带月，滉漾掣金线。\n凝寒逼征衣，霜华重如霰。\n至此怀僧弥，老泪几欲泫。",
        "dynasty": "宋",
        "collection_info": null
    },
    {
        "title": "和龚圣任即事",
        "author": "王之道",
        "content": "新诗似霜月，谛玩清且好。\n欲见势未能，思君令人老。\n启蛰在朝夕，雷雨发枯槁。\n愿言从杖屦，高吟备搜讨。",
        "dynasty": "宋",
        "collection_info": null
    },
    {
        "title": "月台",
        "author": "王之道",
        "content": "低迷委径柳，氛氲被池莲。\n亭前秋雨余，明月来婵娟。\n高台甃苍玉，清风夜周旋。\n举杯属姮娥，醉舞还蹁蹮。",
        "dynasty": "宋",
        "collection_info": null
    },
    {
        "title": "小桥",
        "author": "王之道",
        "content": "芳榭遶流水，春余半篙绿。\n登临赏幽花，兹亦我所欲。\n小桥果何往，长堤正相属。\n朝看龟鱼游，晚听鸥鹭浴。",
        "dynasty": "宋",
        "collection_info": null
    },
    {
        "title": "次韵朱元顺食萱草羮",
        "author": "王之道",
        "content": "衰年因羁旅，百念日萦绕。\n蓍龟亦何知，忧来又将老。\n出处稍不慎，远志成小草。\n堂阴有孤芳，纷葩照人好。\n谁将忘忧姿，撷芼等苹藻。\n充肠固甚慰，入鼎可堪扰。\n糠籺贫者事，甚矣兄逐嫂。\n异时餍粱肉，记此一羮饱。",
        "dynasty": "宋",
        "collection_info": null
    },
    {
        "title": "赠术士罗世忠",
        "author": "王之道",
        "content": "春秋有罗国，之子岂其后。\n家传锦嚢书，相地走淮右。\n为问何所宗，此法古所授。\n卜瀍与卜宅，周孔语非谬。\n用能游公卿，所至术辄售。\n有时过吾庐，乘间得频扣。\n谈诗涉坡谷，说卦本爻繇。\n是名阴阳家，未可容易诟。\n归欤春雨霁，飞花扑襟袖。\n遥怜玉笥峰，岿然插天秀。",
        "dynasty": "宋",
        "collection_info": null
    },
    {
        "title": "送无为宰赵涣冰仲",
        "author": "王之道",
        "content": "百里寄一令，于民为最亲。\n休戚咳唾间，讵可非其人。\n赵侯古循吏，当世无等伦。\n朅来宰濡须，旧政俱更新。\n虽无赫赫名，吏戢民称仁。\n善良仰若父，姦欺畏如神。\n幸哉百里地，两载销颦呻。\n果膺君相知，赞书下枫宸。\n不终三年淹，径作帅幕宾。\n秋风散炎酷，夜雨清埃尘。\n宁容卧辙留，高樯舣江濵。\n君看眉间黄，华近兹其因。",
        "dynasty": "宋",
        "collection_info": null
    },
    {
        "title": "映雪亭",
        "author": "王之道",
        "content": "萧然数株梅，皓与雪相映。\n临池鍳疏影，影落大圆镜。\n不烦粉涂株，寒光助严靓。",
        "dynasty": "宋",
        "collection_info": null
    },
    {
        "title": "题宿云轩",
        "author": "王之道",
        "content": "朝来怯秋霜，生撇瓮裏清。\n我老颜已衰，一杯聊发赪。\n村尨恠我醉，忽吠三两声。\n蜀月不可见，宿云有新行。",
        "dynasty": "宋",
        "collection_info": null
    },
    {
        "title": "酬朱元顺参议",
        "author": "王之道",
        "content": "舟来自金沙，敢避江路绕。\n计程踰五月，书劳比三考。\n湖阴见君处，取别殊草草。\n因思会面难，相从意弥好。\n新诗何所似，绘绣错华藻。\n赓酬愧空疏，秪益我心搅。\n亨否有时命，恭倨任妻嫂。\n行矣无忘饥，俗谚戒一饱。",
        "dynasty": "宋",
        "collection_info": null
    },
    {
        "title": "送张仲甫赴江西参议",
        "author": "王之道",
        "content": "我生坐疏拙，逢人辄倾倒。\n语言无浅深，出口被伊恼。\n为孽匪天作，受攻本谁造。\n惩非每嚼舌，事已復自蹈。\n可怜愚不灵，蹭蹬到今老。\n识君无几时，底裏见襟抱。\n古人重倾盖，相从恨不早。\n是行若登仙，江山为君好。\n无繇挽画鹢，此意增恋嫪。\n何当寄相思，临风慰衰槁。",
        "dynasty": "宋",
        "collection_info": null
    },
    {
        "title": "曾钦道家山图",
        "author": "王之道",
        "content": "永叔爱清颍，明仲乐阳羡。\n投老获所归，为计亦良便。\n何如强健时，从官山水县。\n升虚得吉卜，怳若地祗荐。\n曾侯卿相种，才业固邦彦。\n而况盛德后，世祀乃天眷。\n式古吾畏友，被命按邮传。\n来归自濠梁，访我出诗卷。\n为言有华宗，畴昔无半面。\n相逢遂相喜，笑语至舞忭。\n其家负家山，山水家可恋。\n松篁递森列，冈峦互萦转。\n台池及花草，高下烂明绚。\n粲然图一幅，规橅坐中见。\n予尝赋此诗，好事敢独擅。\n纵横一千字，把玩不知倦。\n桐庐在何许，东望眼欲眩。\n子陵亦往矣，钓濑清练练。\n家山亘今昔，昔隠今始现。\n彼美曾侯贤，何当睹岩电。",
        "dynasty": "宋",
        "collection_info": null
    },
    {
        "title": "题李梦发揺碧堂",
        "author": "王之道",
        "content": "群山俯平湖，冰壶浸蒲璧。\n奫沦五千顷，岝峉一万尺。\n苍松偃旌盖，翠竹森剑戟。\n纤尘不可到，湛湛见沙碛。\n诗人嗜好异，方寸富泉石。\n堂成欲临赋，笺管罗几席。\n偶然对涟漪，微风缓揺碧。\n高吟寓动静，真赏废晨夕。\n璇题壮檐楹，玉轴走宾客。\n清商入葱蒨，积雨洗炎赫。\n翱翔下幽鹭，从容出圆鲫。\n穿荷过独舸，傍柳倚轻策。\n此兴復不浅，何日当有获。\n君方事閒放，佳处勿轻掷。\n明年谷鸣驺，金闺遂通籍。",
        "dynasty": "宋",
        "collection_info": null
    },
    {
        "title": "和陈阜卿为汤与立寿次韵",
        "author": "王之道",
        "content": "我闻无量寿，世作天人师。\n有祷必应感，如形影随之。\n吾见盛德士，吏隠江之湄。\n岩岩栋梁材，为桷岂所宜。\n守道心自适，怡然见双眉。\n何当日千里，整顿黄金羁。\n嗟予拙无用，正坐千林姿。\n荷兄独青眼，少雪群儿欺。\n兰菊虽异芳，春秋莫予遗。\n相逢一尊酒，驻马聊共持。\n偶观香雾鬰，彷佛初生时。\n愿兄寿无量，登庸侍彤墀。\n年年遇今日，酌酒共瑶巵。",
        "dynasty": "宋",
        "collection_info": null
    },
    {
        "title": "次韩子云白莲韵",
        "author": "王之道",
        "content": "金缕不相称，纨素新裁衣。\n坐令时世粧，屏迹从招挥。\n施粉定太白，增分却成肥。\n须知冰雪肌，秋月扬明辉。\n来从姑射山，一洗百念非。\n何烦障青绫，高谈解郎围。\n亭亭翠盖中，老眼省见稀。\n揺风自披拂，照水相因依。\n傍观慎无前，恐犯丞相威。\n不如太华巅，食藕家翠微。",
        "dynasty": "宋",
        "collection_info": null
    },
    {
        "title": "追和元微之春余遣兴示王觉民",
        "author": "王之道",
        "content": "物态有荣悴，时令互消长。\n堕身名利场，鱼鸟在罗网。\n岂无金屈巵，听此石方响。\n残花日晴阴，落絮风下上。\n春事虽已阑，余芳尚堪赏。\n我有临溪亭，疏櫺为君敞。\n青青小荷钱，雅与水相养。\n狂吟醉题壁，纵步懒扶杖。\n仰止李谪仙，笔端走群象。\n九原不可作，夜梦见精爽。\n栖栖亦固矣，君子坦荡荡。\n相期醉酴醿，偕来众无鞅。",
        "dynasty": "宋",
        "collection_info": null
    },
    {
        "title": "九江解舟顺风追和张文潜",
        "author": "王之道",
        "content": "朝来转西风，天巧借吾便。\n解维溢江口，去若弦上箭。\n水光漾朝曦，过浪掣惊电。\n周旋谢神贶，冠坐敢不变。\n斯须走四驿，俛仰蓦二县。\n谁知久留滞，一旦乃适愿。\n吾闻信由中，溪毛可羞荐。\n咄哉和氏璞，底事待三献。\n亨否自有时，时亨百无谴。\n雷声在渊默，若讷故大辨。\n千岩与万壑，左右供几砚。\n落帆风亦止，璧月熨江练。",
        "dynasty": "宋",
        "collection_info": null
    },
    {
        "title": "花洞",
        "author": "王之道",
        "content": "浮渡竟何处，欲游未能游。\n梦寐金谷岩，神往形独留。\n异哉城市中，芳菲自春秋。\n长红杂团绿，结成岩穴幽。",
        "dynasty": "宋",
        "collection_info": null
    },
    {
        "title": "怡颜堂",
        "author": "王之道",
        "content": "人生无百年，半被忧患苦。\n其间开口笑，一月仅四五。\n谁能盻庭柯，怡然见眉宇。\n积财不得用，真是守钱虏。",
        "dynasty": "宋",
        "collection_info": null
    },
    {
        "title": "蒸红亭",
        "author": "王之道",
        "content": "桃源果何处，溪流出残红。\n忽然见桃花，灼灼揺春风。\n蒸成日邉霞，高吟思无穷。",
        "dynasty": "宋",
        "collection_info": null
    },
    {
        "title": "史佐才读书堂",
        "author": "王之道",
        "content": "我闻轮人扁，妙解书中义。\n当其听读书，默识圣人意。\n忽然释椎凿，有问发兹秘。\n虽云圣人语，糟粕岂精粹。\n齐侯诘其说，无说当致死。\n请以斵轮观，固入要非易。\n不徐仍不疾，心手在相契。\n是中有数存，非言所能既。\n扁也亦何人，所得乃至此。\n固知斯道在，天下本无二。\n观君榜斯堂，令我端拜议。\n想见堂中书，填箱溢巾笥。\n纵横三万卷，一覧悉能记。\n左右逢其原，下笔不能缀。\n我昔摄东城，君时尚童穉。\n如闻侍先公，往矣江之涘。\n崎岖三十载，于此忽相值。\n出示诸公诗，圭璧烂庭瑞。\n君家依水竹，亭台缭幽邃。\n作堂于其间，读书乃其事。\n嗜好与人殊，可以见君志。\n明年冠群英，先正秘书字。",
        "dynasty": "宋",
        "collection_info": null
    },
    {
        "title": "题王亦颜清心阁",
        "author": "王之道",
        "content": "湖光浩无际，远与列岫并。\n风澄烟雾开，炯若镜面平。\n高人对万变，寸田常默耕。\n扰扰亦何为，岂容方寸撄。\n有时鉴湖光，爱其静而明。\n那知水是物，心清物还清。\n徘徊不忍去，杰阁指顾成。\n阁成何所喜，画栋连朱甍。\n大江西南来，群山东北横。\n江山不待招，宛转趋檐楹。\n诹度多暇日，登临有余情。\n论文一樽酒，对客手自倾。\n酒阑復徜徉，观书弄颍泓。\n使人之意消，鄙吝何由萌。\n嗟予顽钝姿，栖栖亦劳生。\n从今事疏瀹，永守清心盟。",
        "dynasty": "宋",
        "collection_info": null
    },
    {
        "title": "追和韦苏州诗呈周守敦义",
        "author": "王之道",
        "content": "江城五月雨，千里荷花香。\n清风吹葛衣，铃斋有余凉。\n日晏吏卒散，槐阴扫高堂。\n归来欲偃仰，叹息不敢康。\n设醴致佳客，论交到相忘。\n高文如大烹，未惯染指尝。\n何当侍函文，获赋蔓草章。\n君方扶揺抟，我独蓬蒿翔。\n生平一壑美，未见北海洋。\n愿言承至教，虽老当自强。",
        "dynasty": "宋",
        "collection_info": null
    },
    {
        "title": "寄题鲁如晦需堂",
        "author": "王之道",
        "content": "鲁僖有贤裔，家在吴江东。\n宏词与奥学，浩渺江无穷。\n魁然栋梁姿，久困荆棘中。\n抱能未施邦，殆与张籍同。\n人皆盲于心，我目昏不蒙。\n而君乃勇退，奉祠环堵宫。\n筑圃号通隠，花竹罗青红。\n郡山涌其前，湖光湛冲瀜。\n日哦松菊间，志气骄王公。\n客来醉需堂，饮食霑奴童。\n嗟予老且倦，齿豁仍头童。\n田芜未能归，惭愧通隠翁。",
        "dynasty": "宋",
        "collection_info": null
    },
    {
        "title": "题李梦发知足斋",
        "author": "王之道",
        "content": "荀卿重无祸，老氏贵不辱。\n不辱非暂荣，无祸乃长福。\n咄哉名利场，甚矣身世梏。\n得侯方丏公，怀金未忘玉。\n经营蛾赴火，奔走蝇嗜肉。\n方当从后抟，宁復念前覆。\n李斯悲黄犬，扬雄诮丹毂。\n二者倘胥失，万此亦何足。\n是理甚易知，允蹈君所独。\n使人之意销，岂止我心服。\n不贪子罕宝，属厌女寛腹。\n庶几闻高风，将遂变流俗。",
        "dynasty": "宋",
        "collection_info": null
    },
    {
        "title": "夏日雨霁郊行次韵刘春卿",
        "author": "王之道",
        "content": "皇天久不雨，既雨晴亦好。\n食已得从容，偕行石城道。\n桑麻光似泼，山林净如澡。\n苍苔长绿髮，嫩竹揺翠葆。\n离离实攅椅，蔌蔌花褪枣。\n风梢水中蒲，烟叶湖外草。\n新秧良可喜，勃然见兴槁。\n老农竞耘耔，出作恨不早。\n谁家列午饷，蔬笋杂鲜薧。\n田头立妇子，柳下坐翁媪。\n宁能择丰甘，放筯等一扫。\n旁观犹快意，想见慰倾倒。\n嗟予少力穯，自取宦游恼。\n何当赋归来，鬚髪已华皓。",
        "dynasty": "宋",
        "collection_info": null
    },
    {
        "title": "次韵陈勉仲登群山观",
        "author": "王之道",
        "content": "十年放江湖，亲朋益疏散。\n不知跬步间，游览有奇观。\n因君寄新诗，心目益悽断。\n东城俯荻洲，下有鱼鸟乱。\n想见江南山，终日对书案。\n小立笻杖倚，兀坐葛巾岸。\n高情渺云外，竑议涉唐汉。\n嗟予衰且老，儿辈逼婚冠。\n岂復敢言诗，观诗重增叹。\n舂容来大轴，玩味起顽懦。\n穷愁欲谁知，富贵当自断。\n探虎愧吕蒙，思鲈抗张翰。\n别来能几时，鬓髪暗凋换。\n养成杜甫懒，甘作元结漫。\n何当遂拂衣，疲马解缰绊。\n卜邻大期东，携酒日相看。",
        "dynasty": "宋",
        "collection_info": null
    },
    {
        "title": "题龙舒天祚宫玉虹亭",
        "author": "王之道",
        "content": "山祇不爱宝，倾写白玉霙。\n秋阳正炎赫，喷薄争清明。\n我疑石韬玉，白虹贯岩泓。\n源源自何来，万古风雷声。",
        "dynasty": "宋",
        "collection_info": null
    },
    {
        "title": "闻蝉和彦时兄",
        "author": "王之道",
        "content": "浮光我家尉，近处惟高安。\n尝欲为亲择，敢作非意干。\n忆昔从东来，飞雪凌羁单。\n青春不可挽，明月裁齐纨。\n三釡竟何地，一囊今屡殚。\n我有醉翁吟，试从徽外弹。\n古人骨已朽，知音果哉难。\n挛拳抱枝蝉，未露先号寒。\n缅想江南山，琼梳碧成攅。\n僧窗开南薫，俯仰天地寛。\n诗成有佳句，往往胜得官。",
        "dynasty": "宋",
        "collection_info": null
    },
    {
        "title": "赠笔工柳之庠",
        "author": "王之道",
        "content": "我昔丞历阳，好笔得柳生。\n维时习治久，群盗方纵横。\n生售数毛颕，一一简择精。\n作字可人意，为我供笔耕。\n不知二十年，天下乃復平。\n尔贫技不售，我困功无成。\n布衫负篛笠，羸然过柴荆。\n我老废读书，无意游管城。\n千钱与斗米，聊尔饷此行。\n归家饱妻子，一笑嘲彭亨。",
        "dynasty": "宋",
        "collection_info": null
    },
    {
        "title": "送彦立兄游太学以恩袍草色动为韵  其一",
        "author": "王之道",
        "content": "鼠腊要非玉，箎声偶先埙。\n穷通一生事，早晚焉足论。\n行行欲何之，阔步登金门。\n有意韩淮阴，报雠如报恩。",
        "dynasty": "宋",
        "collection_info": null
    },
    {
        "title": "送彦立兄游太学以恩袍草色动为韵  其二",
        "author": "王之道",
        "content": "西风晓飞霜，猎猎吹征袍。\n丁宁顾婢语，肯效儿女曹。\n举鞭问长安，诗海今谁豪。\n我欲从之游，痛饮歌离骚。",
        "dynasty": "宋",
        "collection_info": null
    },
    {
        "title": "送彦立兄游太学以恩袍草色动为韵  其三",
        "author": "王之道",
        "content": "文章我家勃，人唤腹为藁。\n随行载中书，所至得挥扫。\n新诗如秋月，皎皎清更好。\n惠连有佳梦，池塘遍春草。",
        "dynasty": "宋",
        "collection_info": null
    },
    {
        "title": "送彦立兄游太学以恩袍草色动为韵  其四",
        "author": "王之道",
        "content": "梅花破朝寒，似欲壮行色。\n骎骎小骊驹，回首便数驿。\n一鹗在云路，鸷鸟空累百。\n从令马宾王，不是新丰客。",
        "dynasty": "宋",
        "collection_info": null
    },
    {
        "title": "送彦立兄游太学以恩袍草色动为韵  其五",
        "author": "王之道",
        "content": "君子赠以言，古人重相送。\n大梁在何许，我心欲飞动。\n兄才如青钱，万选仍万中。\n行矣喜冬晴，北方地多冻。",
        "dynasty": "宋",
        "collection_info": null
    },
    {
        "title": "题璋老清閟轩",
        "author": "王之道",
        "content": "典午接曹氏，其风扇浮虚。\n当时波浪从，高谈乃其余。\n竹诚松柏流，一日不可无。\n子猷为此语，千古谁能渝。\n堂堂韩退之，议论荀扬徒。\n咏竹美清閟，长篇载诸书。\n吉祥在无为，隠若西南隅。\n我来过梅雨，新竹环精庐。\n风梢弄苍筤，日影穿扶疏。\n高标挺直节，劲特凌万夫。\n道人谓予言，吾方葺吾居。\n公其为吾名，要令与实符。\n清閟退之咏，是轩良不孤。\n何当对此君，搜吟更踌躇。",
        "dynasty": "宋",
        "collection_info": null
    },
    {
        "title": "和鲁如晦喜雨",
        "author": "王之道",
        "content": "我本山中人，当暑玩泉石。\n高吟清风朝，长啸明月夕。\n前年徙江城，舴艋劣容席。\n是时暑雨过，黄流没青荻。\n城中无置锥，僦舍至三易。\n迩来成小筑，风月得相觅。\n执热想飞瀑，白练挂苍壁。\n顿从釡甑中，令我获蘓息。\n尤怜昨夜雨，洒濯有余力。",
        "dynasty": "宋",
        "collection_info": null
    },
    {
        "title": "假山",
        "author": "王之道",
        "content": "幽人爱九华，胸臆富岩窦。\n迭石谈笑顷，窗间列远岫。\n一拳傥兴云，其功等高秀。\n君看负山者，盍亦备兹寇。",
        "dynasty": "宋",
        "collection_info": null
    },
    {
        "title": "柳径",
        "author": "王之道",
        "content": "我笑陶彭泽，门栽五株柳。\n柳成復自号，清阴亦何有。\n岂如两分行，一径入花薮。\n白氊春尽时，青障雨晴后。",
        "dynasty": "宋",
        "collection_info": null
    },
    {
        "title": "古松",
        "author": "王之道",
        "content": "老松如蛟龙，气夺百万军。\n根蟠苍崖石，梢拂青天云。\n山神护野火，地主诃樵斤。\n魁然栋梁材，为之献吾君。",
        "dynasty": "宋",
        "collection_info": null
    },
    {
        "title": "白莲池",
        "author": "王之道",
        "content": "白莲如玉人，高洁谢脂泽。\n圆荷作翠盖，掩映秋水碧。\n小亭日相对，无言倚轻策。",
        "dynasty": "宋",
        "collection_info": null
    },
    {
        "title": "种橘",
        "author": "王之道",
        "content": "或言千树橘，贵可比封君。\n先生种橘意，此计何足云。\n珍绝色香味，解酲有余勲。",
        "dynasty": "宋",
        "collection_info": null
    },
    {
        "title": "次韵王山甫春日出郊探梅",
        "author": "王之道",
        "content": "倚竹有佳人，天寒玉肌温。\n永怀经年别，及此春日暄。\n幽閒谁与娱，依依映丘樊。\n计台二三友，才高工拨繁。\n幕府公事退，联镳出郊原。\n城南富卉木，胜处陈家园。\n东风发萌芽，柳眼暗若昏。\n昨宵一阵雨，清爽到干坤。\n植杖芳草径，繫马枯桑根。\n观梅不忍去，错爼罗金樽。\n主人笑揖客，徘徊倚朱门。\n指麾群儿辈，薪水相抚存。\n邻妇抹红粧，来觇攀篱援。\n酒酣诗思逸，笔力华旗搴。\n姜盐芼芜菁，绝胜瓠叶幡。\n萧然出尘姿，飘飘欲腾掀。\n桃李分当避，蜂蝶那敢喧。\n谁能移将归，栽培拥高垣。\n要令百种花，俯伏争趋奔。\n不烦频出游，正恐嘲短辕。\n太簇初应律，飞霙尚翩翩。\n何妨醉瑶舟，大嚼供炮燔。\n手捻一枝春，吟笑穷曛暾。\n可怜廊庙具，沉滞三家村。\n和羮似不晚，作诗与招魂。",
        "dynasty": "宋",
        "collection_info": null
    },
    {
        "title": "对雪和子厚弟四首  其一",
        "author": "王之道",
        "content": "冻云不成雨，巧作白玉霙。\n寒光僣晓色，报我东窗明。\n起来拨残灰，暖酒手自倾。\n多谢曲居士，于人殊有情。",
        "dynasty": "宋",
        "collection_info": null
    },
    {
        "title": "对雪和子厚弟四首  其二",
        "author": "王之道",
        "content": "前村不多地，坐觉阻且长。\n梅花应已开，鼻观来清香。\n天公爱衰朽，古木敲鸣珰。\n僵仆巧耐寒，冰柱生承浆。",
        "dynasty": "宋",
        "collection_info": null
    },
    {
        "title": "对雪和子厚弟四首  其三",
        "author": "王之道",
        "content": "青腰夜种玉，不见稠与稀。\n将军欲何往，滹沱正流澌。\n软火烧黄精，我尔宁苦饥。\n行行復行行，舌在请勿疑。",
        "dynasty": "宋",
        "collection_info": null
    },
    {
        "title": "对雪和子厚弟四首  其四",
        "author": "王之道",
        "content": "瑶林我家风，银色佛世界。\n泠泠一川水，淙玉漱寒瀬。\n敲冰往得鱼，拨冻自挑菜。\n山居果如此，冷暖任交态。",
        "dynasty": "宋",
        "collection_info": null
    },
    {
        "title": "和沈元吉与唐用崔乞菊",
        "author": "王之道",
        "content": "黄花如幽人，别来心念之。\n邂逅适我愿，讵可无一辞。\n缅怀东篱游，旧与西风期。\n乞我三百株，烂醉风前杯。\n休文有佳裔，咳唾成新诗。\n把玩乞菊章，颇愧前篇非。\n寄言崔蓝田，舍之復谁贻。",
        "dynasty": "宋",
        "collection_info": null
    },
    {
        "title": "和魏桐城题三瀑泉赠汤洞卿  其一",
        "author": "王之道",
        "content": "奔霆响空山，飞连挂绝壁。\n毛髮忽森竖，精神共英特。\n平生丘壑姿，至此意颇适。\n何必游九华，龙眠自尤物。",
        "dynasty": "宋",
        "collection_info": null
    },
    {
        "title": "和魏桐城题三瀑泉赠汤洞卿  其二",
        "author": "王之道",
        "content": "雨雹碎晴峰，珠玑泻石壁。\n势增九军勇，气压百夫特。\n先生我辈人，一见愿自适。\n壮哉三瀑泉，表表尘外物。",
        "dynasty": "宋",
        "collection_info": null
    },
    {
        "title": "题双峰磨院瀑布",
        "author": "王之道",
        "content": "烈日冰雪皎，淡烟玉虹明。\n谁云真珠帘，要之亦强名。\n我来少踌躇，一洗尘埃清。\n便欲觅千斛，为压归装轻。",
        "dynasty": "宋",
        "collection_info": null
    },
    {
        "title": "予绍兴三十二年夏四月三日行部至山中时月上人方入山十有八日旋披荆棘立数椽以居其徒明年改元隆兴夏六月二日再过山而堂室粗备且于云母泉侧创为茅亭使往来观者得以驻足而酌甘诚可嘉也时巴陵尉临川李克仁高密刘孝杰华容尉权三衢徐二誉在焉子辈侍行",
        "author": "王之道",
        "content": "去年入山时，孟夏暑犹薄。\n来观云母泉，阴崖坐盘礴。\n老禅披荆榛，经营始兴作。\n山空斤斧响，丁丁振林壑。\n俛仰恰周星，炎赫若凌薄。\n昨朝发岳阳，东风怒还恶。\n惊涛送轻舟，十里沙头落。\n投凉不待晓，肩舆上硗确。\n僧徒笑相迎，此意安可却。\n高亭荫白茅，群峰峙青廓。\n偕行二三子，临泉一杯酌。\n呼僮瀹石鼎，煮汤旋和药。\n谁令俗士驾，急去能不怍。\n因成数句语，聊发后来噱。",
        "dynasty": "宋",
        "collection_info": null
    },
    {
        "title": "癸酉閠十二月朔旦入夜雪復作静言岁歉斯人艰食展转不能寐强沃一杯径醉因成此诗",
        "author": "王之道",
        "content": "宿雁惊江渚，饿彪啸林丘。\n不知雪如许，但怪风飕飗。\n起看堂前柳，枯梢戞鸣球。\n安得万家春，解我饥寒忧。\n旋支折脚铛，移灯视床头。\n发蒙余半缾，聊温三四瓯。\n鸣肠时一沃，曲身渐和柔。\n遥应原野间，锦衾覆釐麰。\n农夫庤钱镈，指日望有秋。\n愿言开同云，东郊从春游。",
        "dynasty": "宋",
        "collection_info": null
    },
    {
        "title": "再用前韵谢潘寿卿见和二首  其一",
        "author": "王之道",
        "content": "小人南郭綦，君子东家丘。\n相从濡须坞，雪案风飕飗。\n眼界眩兜绵，耳根鬨鸣球。\n何妨具杯酌，一笑寛百忧。\n不见刘带花，逢愁但揺头。\n时来看崔卢，姓名覆金瓯。\n我愿霁晨霜，栗烈还温柔。\n黄金着高柳，绿浪翻来麰。\n要令扶犁儿，力田遂逢秋。\n饱食奚所须，鼓腹同天游。",
        "dynasty": "宋",
        "collection_info": null
    },
    {
        "title": "再用前韵谢潘寿卿见和二首  其二",
        "author": "王之道",
        "content": "新诗清绝俗，想见胸中丘。\n飞泉落高峰，风声助飕飗。\n又如清庙中，河图见天球。\n不惟竦观瞻，玩之可忘忧。\n是行何处来，楚尾连吴头。\n一杯聊效芹，大似胜茶瓯。\n赓我喜雪章，词情和且柔。\n久旱民苦饥，重怜来与麰。\n勃焉来争春，富哉麰向秋。\n吾君德无边，今与和气游。",
        "dynasty": "宋",
        "collection_info": null
    },
    {
        "title": "再用前韵谢张济之见和",
        "author": "王之道",
        "content": "我欲访蓬莱，长笑挹浮丘。\n此身插两翼，泠然御飕飗。\n楼台耸琼瑶，草木丛珠球。\n周旋于其间，不知尘世忧。\n愿言久未遂，俛仰今白头。\n茅斋夜飞雪，碎玉敲风瓯。\n平生鐡石肠，化作绕指柔。\n年饥百无赢，接新待来麰。\n君才似鵰鹗，修翎正横秋。\n冲天在不日，入侍岩廊游。",
        "dynasty": "宋",
        "collection_info": null
    },
    {
        "title": "四面山午饭澡雪尘土往太湖二首  其一",
        "author": "王之道",
        "content": "白沙浥夜雨，苍松弄朝日。\n清风满行路，骎骎马蹄疾。\n溪声静如漱，岚翠浓欲滴。\n我岂山中僧，前身饱游历。",
        "dynasty": "宋",
        "collection_info": null
    },
    {
        "title": "四面山午饭澡雪尘土往太湖二首  其二",
        "author": "王之道",
        "content": "重门掩松篁，杰阁戞霄汉。\n溪流水晶软，石栈云母粲。\n清游不可失，微劳敢言惮。\n斜阳无相催，我欲濯尘汗。",
        "dynasty": "宋",
        "collection_info": null
    },
    {
        "title": "次韵徐伯源九日閒居追和渊明",
        "author": "王之道",
        "content": "閒居遇重九，对酒怀陶生。\n陶生不可见，爱此重九名。\n清霜肃时令，天宇增高明。\n依依远山色，隠隠宾鸿声。\n泛酒黄金花，人言可延龄。\n嗟予不解饮，酒到从之倾。\n嫣然木芙蓉，揺风倚东荣。\n虽无窈窕歌，自足娱吾情。\n鼓琴復何为，年来泯亏成。",
        "dynasty": "宋",
        "collection_info": null
    },
    {
        "title": "追和东坡喜雪用王觌韵",
        "author": "王之道",
        "content": "长安一夜雪，酒价涌朝市。\n何人独耐寒，翛然立庭砌。\n盈盈竹间梅，靓粧欲谁媚。\n冰肌与玉骨，似不胜风袂。\n丰年贵三白，麟凤敢称瑞。\n要令舆论协，庶遂我心慰。\n春回在朝夕，枯荄动和气。\n尤怜麦盖锦，秀发功必倍。\n忧葵亦何为，度日同度岁。\n不如拥百城，陶然六经醉。",
        "dynasty": "宋",
        "collection_info": null
    },
    {
        "title": "对雪二首再用前韵  其一",
        "author": "王之道",
        "content": "同云昼暗空，孤城早休市。\n行人失道路，贺客拥阶砌。\n翻缟语亦工，飞絮思争媚。\n飘飘何所似，想见六铢袂。\n盈尺信为大，三白乃成瑞。\n梅花不畏寒，点缀若相慰。\n高吟捻冻鬚，诗社颇增气。\n薫然一杯酒，神速功力倍。\n来麰被余润，预可占有岁。\n便当呼老农，泼醅取沉醉。",
        "dynasty": "宋",
        "collection_info": null
    },
    {
        "title": "对雪二首再用前韵  其二",
        "author": "王之道",
        "content": "我笑袁司徒，闭户雪中市。\n高眠罢炊爨，冰榻对瑶砌。\n岂如王孝伯，鹤氅鬬清媚。\n随风杨柳花，纵横扑襟袂。\n冬温犯春令，破白已为瑞。\n何妨盈地尺，万井共欢慰。\n草木含余滋，山川鬰佳气。\n清寒入诗骨，敢问酒价倍。\n日月同过鸟，燔烈又兴岁。\n老大不足悲，吾今但心醉。",
        "dynasty": "宋",
        "collection_info": null
    },
    {
        "title": "书怀示周少隠右司",
        "author": "王之道",
        "content": "我生动多艰，一笑不易得。\n朅来坐逆旅，俯仰空太息。\n吾人当代秀，文章擅华国。\n分携十四载，復此见颜色。\n怱怱未及款，归程忽云逼。\n愿君因索涂，为我指南北。\n金门与玉堂，努力事登陟。\n閒将咫尺书，因风寄相忆。",
        "dynasty": "宋",
        "collection_info": null
    },
    {
        "title": "因纳上人寄题望江张氏春晖亭诗",
        "author": "王之道",
        "content": "青青原上草，初生殆毫芒。\n迩来没蓬蒿，似有三尺强。\n春晖主发生，万物资余光。\n迟迟虽不暴，萋萋自能长。\n条风与糓雨，其功固难量。\n予尝优劣之，岂得相辈行。\n大哉发生恩，欲报不可偿。\n东野古纯孝，作诗本肝肠。\n怀亲感春晖，义见游子章。\n凯风亦远矣，此道何茫茫。\n惟余东野诗，千古遥相望。\n张公雷江人，鷄群鹤昂昂。\n冰鱼与冬笋，志慕孟与王。\n结庐守松楸，至行称淮乡。\n我不识君面，因诗得其详。",
        "dynasty": "宋",
        "collection_info": null
    },
    {
        "title": "一经堂为王亦颜题",
        "author": "王之道",
        "content": "我生非我有，天地暂委形。\n谛观子若孙，相值如浮萍。\n崔昭与李兼，甚矣愚不灵。\n积钱遗芸窟，转手还星星。\n何如散籯金，人遗以一经。\n韦贤不可作，高风看典型。\n公家世植德，兰玉滋芳馨。\n三鳣偶堕砌，伯鱼初过庭。\n明明有圣训，言之尔其听。\n退而学诗礼，斋扉昼长扄。\n矻矻对月牖，孜孜守风櫺。\n冬映孙子雪，夜聚车公萤。\n有时闻诵诗，流泉韵泠泠。\n悬知睟见面，岩电仍双荧。\n行当擢贤科，发策惊天廷。\n致君此其术，何独取紫青。",
        "dynasty": "宋",
        "collection_info": null
    },
    {
        "title": "苦雨呈蕲守徐次公",
        "author": "王之道",
        "content": "涉春苦淫雨，连绵过梅夏。\n西来二十日，终朝走泥溠。\n林霏欲开户，檐溜又淙夜。\n势如黄河翻，声若沧海泻。\n頽垣就崩摧，败屋遂倾卸。\n垂成麦伤潦，将老蚕病柘。\n那知困羁旅，正恐害耕稼。\n痛哉兵火余，人物久凋谢。\n疮痍索抚养，嵬琐烦教化。\n方推中牟恭，復获颍川覇。\n是行良不恶，渐美同噉蔗。\n况承双鱼书，敢缓千里驾。\n平生慕山水，寻胜每偷暇。\n何妨见君子，大厌顾荣炙。\n一举欣两得，重趼轻百舍。\n登临兴何穷，吟咏乐无价。\n猿鹤互酬对，云烟竞邀迓。\n岩松升龙矫，溪桥断虹跨。\n尚恨阻丰隆，未果访姑射。\n须烦段文昌，一出补天罅。",
        "dynasty": "宋",
        "collection_info": null
    },
    {
        "title": "告春亭诗为江宁令荀晋仲作",
        "author": "王之道",
        "content": "渊明晋高士，从官非所好。\n当时令彭泽，为米聊寄傲。\n公田三百畆，一稔足炊䤖。\n明年春二月，农以仲春告。\n为言当举趾，西畴雨如膏。\n雨后春日迟，不寒亦不暴。\n欣欣木争荣，民析肯居隩。\n感此万物时，吾年廹衰眊。\n余生復几许，遑遑近颠倒。\n翩然赋归去，岂为折腰躁。\n兄也今渊明，强盛当远到。\n学问穷古始，文章配盘诰。\n十年宰两邑，五月政三报。\n去冬得兄书，怜我加慰劳。\n仁言暖于帛，失喜至舞蹈。\n其间何所云，作亭县之奥。\n为农榜告春，此意在劝导。\n我欲求子诗，併以示倪耄。\n春作苟尽力，秋成可无祷。\n先当起疲瘵，次用振凋耗。\n别来忽九载，触绪增恋嫪。\n塞命敢不勉，一笑一杯犒。",
        "dynasty": "宋",
        "collection_info": null
    },
    {
        "title": "次韵同年蔡仲平察院游西湖",
        "author": "王之道",
        "content": "朝日不受雾，晴光似晖晖。\n忽然快我心，清风为解围。\n坐见九里松，旌幢碧相依。\n天竺了在望，上有祥云微。\n西湖一千顷，圆荷覆青衣。\n轻舟竞游览，往往俗客稀。\n幸及新雨霁，欣逢露初晞。\n水光与山色，高低映郊畿。\n佳哉气葱鬰，观阙何巍巍。\n谁云门庭远，咫尺永天威。\n诸公萃俊杰，高论玉麈挥。\n载酒旨且多，不醉无庸归。\n余欢到献酢，灔灔双鸳飞。\n新诗烂锦段，想见劳心机。\n顾我虽百拙，续貂重相违。\n明年若重来，种种当如几。",
        "dynasty": "宋",
        "collection_info": null
    },
    {
        "title": "和秦寿之喜雨",
        "author": "王之道",
        "content": "云峰拥棱层，不动若顽石。\n追凉困无所，何当日云夕。\n挥箑汗如流，欲卧莫安席。\n云头从北来，微风动疏荻。\n滂沱一尺雨，旱魃惊辟易。\n巾屦获暂御，尊酒容復觅。\n谁怜贫长卿，空洞家四壁。\n熬熬炉炭中，万物同一息。\n明朝槁苗兴，农畆歌帝力。",
        "dynasty": "宋",
        "collection_info": null
    },
    {
        "title": "秋日访程元明喜雨而作",
        "author": "王之道",
        "content": "去年夏六月，我来自临安。\n滂沲一夜雨，原隰俱瀰漫。\n俛仰忽再秋，秋旱畎浍亁。\n嘉谷槁垂尽，万口空长叹。\n我从相山来，朝云起巑岏。\n油然遍寰宇，半道濡征鞍。\n亭午至君家，檐声落惊湍。\n诘旦视大田，青青已堪看。\n会见百室盈，陋巷饱一箪。\n何独解君忧，我心其少寛。\n袭芳富卉木，秋炎苦摧残。\n柯叶顿欣荣，秀色良可餐。\n速宜置尊酒，一洗儒生酸。\n我虽不解饮，醒狂佐君欢。",
        "dynasty": "宋",
        "collection_info": null
    },
    {
        "title": "和天宁因上人韵送僧用懿住桐城金绳山",
        "author": "王之道",
        "content": "老松如蛟龙，秋来露鳞甲。\n雷霆昨夜雨，奋迅以时发。\n道人粲可流，出世雨相法。\n至今狮子吼，狐兔尚惊怛。\n金绳小金山，突兀一峰拔。\n桐城旧知音，相招遗书札。\n世情强轻重，祖道无广狭。\n天宁有佳句，钟磬鬬铿戞。\n嗟予丘壑姿，晚岁麋鹿狎。\n属和良不工，前诗万钧压。",
        "dynasty": "宋",
        "collection_info": null
    },
    {
        "title": "送延上人归云峰",
        "author": "王之道",
        "content": "去年出山时，飞雪正撩乱。\n慇懃大洪老，呵笔写真赞。\n为言化菩萨，持钵江北岸。\n欲将说禅相，醒彼瞌睡汉。\n别来能几日，沤灭冰且泮。\n似闻妙湛师，接踵还旧观。\n公归勿惆怅，生死同夜旦。\n幸有囊中金，了此一重案。",
        "dynasty": "宋",
        "collection_info": null
    },
    {
        "title": "送遵禅者",
        "author": "王之道",
        "content": "阿遵我辈人，相从十年旧。\n行肥形愈瘠，身贫道常富。\n厥初为天衣，持钵化淮右。\n袖携维卫录，访我过蓬陋。\n若言法华山，有象金所就。\n其来自西土，隠现不可究。\n我时尝记之，尔耳亦聊復。\n谁令慈悲师，镂板播疏谬。\n向来天衣游，追随遍岩窦。\n高谈屡绝倒，寝食废宵昼。\n归欤又同舟，半道过濠寿。\n是行寄先茔，一再获邂逅。\n清霜殒群木，凄劲捣衣候。\n翩然不我留，云山挺高秀。",
        "dynasty": "宋",
        "collection_info": null
    },
    {
        "title": "次韵慧上人见寄",
        "author": "王之道",
        "content": "别来六改岁，想遍江南山。\n江南二百州，云水相往还。\n秦望冠吴越，嵯峨俯尘寰。\n法华在其侧，参差拥高鬟。\n幽花自芬芳，好鸟时緍蛮。\n传闻发梦寐，登览忘劬艰。\n去年谒老聪，默坐焚金颜。\n忽然狮子吼，顿觉醒冥顽。\n子今从之游，旧习须夷删。\n人人自有分，既悟不我悭。\n请看钓鱼翁，满船载鲂鳏。",
        "dynasty": "宋",
        "collection_info": null
    },
    {
        "title": "用东坡三峡桥韵赠源上人",
        "author": "王之道",
        "content": "解衣振林霏，欹枕听檐溜。\n饥肠欲雷鸣，病耳忽牛鬬。\n自嗟兵火余，十载困淮右。\n崎岖穷水石，邂逅遍岩窦。\n山游杂麋鹿，野处狎猿狖。\n那知膏粱肥，但觉蔬笋瘦。\n宝林吾北邻，晨夕钟鼓奏。\n疏篁玉森列，樛木弓半彀。\n来为圣人祝，歌呗发清昼。\n归余雨脚稀，溪流静如漱。",
        "dynasty": "宋",
        "collection_info": null
    },
    {
        "title": "和韦苏州游灵岩山寺韵呈言上人",
        "author": "王之道",
        "content": "我老懒成癖，贪此林泉幽。\n谁令吴中来，两月乘江流。\n阖门十日雨，不得历虎丘。\n读子灵岩诗，还復令我愁。\n想见韦左司，拥骑当年游。\n山中雨新霁，绿树鸣莺稠。\n乘兴自不恶，金风飒清秋。",
        "dynasty": "宋",
        "collection_info": null
    },
    {
        "title": "游白云山海会寺",
        "author": "王之道",
        "content": "龙舒富山水，白云又其角。\n七峰互回环，仰见天一握。\n古木森建幢，苍藤大张幄。\n初疑翠黛扫，颇类青玉琢。\n飞泉何处来，其势自天落。\n舂撞吼雷霆，激射纷雪雹。\n田家承下流，伐石竞耕凿。\n揺风麦初齐，泛水秧尚弱。\n怳若桃花源，误入不容却。\n况有古道场，碧瓦照丹雘。\n楼台锁烟霞，松杉聚猿鹤。\n我来孟夏初，征衫汗如濯。\n行行不知劳，梯云上青廓。\n入门寂无人，幽鸟自相乐。\n登堂赵州出，此意亦不恶。\n徐徐叩其端，善巧万金药。\n销除爱欲恼，澡浣尘土浊。\n山神似相留，入夜雨还作。\n明朝出山去，欲去更盘礴。\n何当赋归来，寄傲酬素约。",
        "dynasty": "宋",
        "collection_info": null
    },
    {
        "title": "题三祖山",
        "author": "王之道",
        "content": "观山不惮远，有癖老增剧。\n是行廹王事，所过飞鸟疾。\n路傍四五祖，不得着脚历。\n朝来所干集，我愿容自适。\n衝寒走海会，啸吟遂终日。\n眷言三祖山，经从阻良觌。\n僧果知我意，饭仆济行色。\n崎岖五十里，入山及未昃。\n山头残雪在，青瑶点微白。\n殷勤承老禅，倾盖同莫逆。\n为言住此山，予宝始今日。\n欲以扶我衰，不鄙昔轻策。\n扪萝助探讨，蹑石共登陟。\n群峰耸遥翠，一水涨深碧。\n行行何所喜，两脚有余力。\n归来饱香积，清淡更过昔。",
        "dynasty": "宋",
        "collection_info": null
    },
    {
        "title": "五祖山",
        "author": "王之道",
        "content": "我生事幽讨，尘埃良独难。\n朅来舒蕲游，登临每长叹。\n如何胜绝境，佛屋多所安。\n大哉慈悲力，神功助劖刓。\n住处未易言，小道亦可观。\n五祖古名刹，楼台倚巑岏。\n崎岖六七里，萦纡三百盘。\n悬崖擢青士，夹道罗苍官。\n飞泉响环玦，幽芳馥沉檀。\n我来及新霁，千峰碧玉攅。\n忽闻杞犬吠，旋觉壶天寛。\n水声擢午暑，岚气生晚寒。\n心目快开豁，腰脚嗟蹒跚。\n看云更搘笻，披风少凭栏。\n欲营五畆宫，它年寄衰残。\n试烦问祖师，莫作非意干。",
        "dynasty": "宋",
        "collection_info": null
    },
    {
        "title": "赠浮屠有则",
        "author": "王之道",
        "content": "我老不能诗，其穷类诗人。\n多谢二三子，强以穷相亲。\n师从何方来，过听误失真。\n袖携诸公诗，丐我踵后尘。\n顾我虽不能，欲辞恐师嗔。\n勉作数句偈，拙恶惭无伦。",
        "dynasty": "宋",
        "collection_info": null
    },
    {
        "title": "题澄上人颐庵",
        "author": "王之道",
        "content": "我生困语言，老大犹栖迟。\n咄哉一言失，虽悔何能追。\n常欲说向人，到口还忸怩。\n不如静中坐，此理吾所知。\n春风入城郭，古寺花开时。\n广庭积雨过，红紫初纷披。\n偶逢颐庵人，强丐颐庵诗。\n是庵清而虚，底事名为颐。\n南陵有徐子，顷尝吏于斯。\n作字妙羲献，学易深坎离。\n慎言与节饮，卦象不可欺。\n君看命名意，往往只在兹。",
        "dynasty": "宋",
        "collection_info": null
    },
    {
        "title": "追和游谢氏山亭赠贤上人",
        "author": "王之道",
        "content": "春旱久不雨，既雨风日清。\n桑麻被膏润，往往争欣荣。\n花鸟发诗思，湖山欢野情。\n驾言南畆游，遂有西塔行。\n云光鬰在望，地僻路亦生。\n贤公方外交，别来莺再鸣。\n相逢话畴昔，茗椀喜屡倾。\n多谢二三子，壶浆竞邀迎。",
        "dynasty": "宋",
        "collection_info": null
    },
    {
        "title": "黄梅东禅寺",
        "author": "王之道",
        "content": "南晋今黄梅，东禅旧青莲。\n曹溪竟何许，龙朔知几年。\n我闻二祖师，属袂兹褊褼。\n片言道有契，千古衣相传。\n栽松与舂硙，为此一大缘。\n朝追固若廹，夜度亦大遄。\n迩来五百载，兵火数变迁。\n惟余坠腰石，绳窍徒空穿。\n堂堂吴生画，笔法世所贤。\n绢素虽朽蠧，丹青尚依然。\n嗟予二三子，平生慕真诠。\n来游获瞻仰，投老当周旋。\n独恨走俗状，明朝又加鞭。\n临池更徘徊，圆荷泛漪涟。",
        "dynasty": "宋",
        "collection_info": null
    },
    {
        "title": "题智果寺",
        "author": "王之道",
        "content": "吕侯妙章句，珠玉走邻境。\n想当落笔时，豪迈不淹顷。\n智果古精舍，松篁转冈岭。\n幽人所盘礴，俗客作远屏。\n春云忽解剥，林日光炯炯。\n门迎有高僧，乌用赋渴井。\n开缄读数过，令我发深省。\n老来习懒放，万事废不整。\n犹怜閒中趣，日月颇增永。\n何当遂浮家，百口具舴艋。\n不见六一翁，梦寐在清颍。\n人生会如意，岁晚果得请。",
        "dynasty": "宋",
        "collection_info": null
    },
    {
        "title": "菩提院",
        "author": "王之道",
        "content": "菩提古精舍，兵余但茅茨。\n我行勌午暑，少憩容奴炊。\n山僧老无子，养蚕如养儿。\n奈何煮白蠒，乃欲缫青丝。\n燕泥固可恶，覆巢似非宜。\n不闻两足尊，顶鹊安无隳。\n我亦学佛者，言之为兴悲。\n作诗书壁间，以为浮屠规。",
        "dynasty": "宋",
        "collection_info": null
    },
    {
        "title": "黄顿琅玕山永福院",
        "author": "王之道",
        "content": "我从明光来，十里得永福。\n山中何所有，离离见疏竹。\n前人目琅玕，用意良不俗。\n谁能对此君，蔬饭贱粱肉。",
        "dynasty": "宋",
        "collection_info": null
    },
    {
        "title": "成相院",
        "author": "王之道",
        "content": "山前罗万松，邀我行数里。\n不知幽人居，但爱乱峰峙。\n新晴翠似泼，乍热汗如洗。\n幸获听潺湲，何妨濯清泚。",
        "dynasty": "宋",
        "collection_info": null
    },
    {
        "title": "弔魏敏功赠住庵通老",
        "author": "王之道",
        "content": "一别异生死，三年能几时。\n埋玉不可见，拱木徒兴悲。\n通老奉香火，坐阅岁月移。\n圆颅点飞霜，夷旷真吾师。",
        "dynasty": "宋",
        "collection_info": null
    },
    {
        "title": "和因老游水寨府治东轩二首  其一",
        "author": "王之道",
        "content": "市井从东州，水竹自西府。\n我来与公偕，槃礴日欹午。\n从容河底鱼，乐哉得其所。\n此意与谁论，相看默无语。",
        "dynasty": "宋",
        "collection_info": null
    },
    {
        "title": "和因老游水寨府治东轩二首  其二",
        "author": "王之道",
        "content": "买山荷迭钱，照天水开府。\n幽花有余香，谁復为贾午。\n胜句须斯人，清游更何所。\n临深未能还，我欲作危语。",
        "dynasty": "宋",
        "collection_info": null
    },
    {
        "title": "题崇因院信上人宿云轩",
        "author": "王之道",
        "content": "秋声入高梧，暝色上疏竹。\n南山拢青螺，过已净如沐。\n悠然孤飞云，窈窕转林麓。\n自疑归去晚，意欲窗下宿。\n道人等虚空，去来断追逐。\n云来不吾拒，云去不吾速。\n相从一息顷，便觉静缘熟。\n何以照我心，老蟾挂枯木。",
        "dynasty": "宋",
        "collection_info": null
    },
    {
        "title": "宿彰教寺",
        "author": "王之道",
        "content": "过市欲投宿，秽隘非所安。\n人言五里余，有寺洁且寛。\n驱驽犯泥淖，敢惮风雨寒。\n稻塍与兔径，萦纡度千盘。\n衣裘被沾湿，脚膝加蹒跚。\n因思圣人语，后获当先难。\n壮哉古道场，翚飞映层峦。\n秀色蔼松桧，清香馥芝兰。\n我心大有得，岂惟厌游观。\n行行勿踌躇，霁日升云端。",
        "dynasty": "宋",
        "collection_info": null
    },
    {
        "title": "赠六安文殊亮老",
        "author": "王之道",
        "content": "我从东蓼来，水竹遂幽讨。\n崎岖至于六，获见文殊老。\n文殊方外友，僧门素称宝。\n平生首肯处，可嗣布禅皓。\n寤寐思棒喝，邂逅得倾倒。\n何妨萃高人，坐上识吾葆。\n会胜索枝撑，得师恨不早。\n勉为云山留，未可止中道。",
        "dynasty": "宋",
        "collection_info": null
    },
    {
        "title": "赠僧辨端",
        "author": "王之道",
        "content": "南僧如竹苇，在处即成林。\n虽去常人髮，不异常人心。\n邈哉端上人，所得趣向深。\n云泉香火裏，日夕长苦吟。\n为我有时名，踏雪来相寻。\n相寻缘底事，论诗復鸣琴。\n我是折腰吏，衣带尘土侵。\n何以谢吾师，恨无虞师金。",
        "dynasty": "宋",
        "collection_info": null
    },
    {
        "title": "送尚老之江西",
        "author": "王之道",
        "content": "道人野鹤姿，昂昂在鷄群。\n谁能恋场粟，俯仰劳骸筋。\n飘然欲何之，驻目西山云。\n西山甲南昌，雄胜天下闻。\n翠岩为之冠，有客许见分。\n旋酌秀溪月，煮茗特劝君。\n寄言翠岩老，吾将谢纷纭。\n尚有鼻端垩，须烦为挥斤。",
        "dynasty": "宋",
        "collection_info": null
    },
    {
        "title": "赠浮屠勤上人",
        "author": "王之道",
        "content": "隔宿不问道，此语幼所闻。\n汨没尘土中，岁晚方得君。\n学道戒怠惰，成功在精勤。\n勤哉勤道者，取名不徒云。\n别来十二秋，东游遍温鄞。\n持呪动至暮，坐禅常达昕。\n寸阴古所惜，君今惜余分。\n兢兢穷昼夜，直欲忘斋薫。\n轩昂冲天鹤，那容混鷄群。\n我老懒成癖，见君但欢欣。\n茅斋无一物，坐对柏子焚。\n忽然舍我去，翩若风中云。",
        "dynasty": "宋",
        "collection_info": null
    },
    {
        "title": "龙门呈心老",
        "author": "王之道",
        "content": "千山倚天高，一径穿云斜。\n忽然见楼阁，知是佛子家。\n苍松老不死，夭矫如龙蛇。\n霜皮自鳞皴，风梢互槎牙。\n幽花似薝卜，清绝不可加。\n过庭送好音，异哉碧鸰伽。\n我来不忍去，一步三咨嗟。\n终当解冠裳，从师卧烟霞。",
        "dynasty": "宋",
        "collection_info": null
    },
    {
        "title": "国清化人示寒山",
        "author": "王之道",
        "content": "师从天台来，示我一集诗。\n开编未及读，涕泪已交颐。\n纷纷世间人，迷妄觉者谁。\n浮沉苦海中，欲出无端涯。\n寒山与拾得，旁观为兴悲。\n作诗三百篇，劝戒仍嘲嗤。\n觉此未觉者，当下成牟尼。\n此意亦良厚，柰何人罕知。\n师持国清钵，欲救云堂饥。\n赠言亦安用，聊以报所贻。",
        "dynasty": "宋",
        "collection_info": null
    },
    {
        "title": "奉送果上人住开先寺",
        "author": "王之道",
        "content": "我昔游成均，年少心犹童。\n倒床即甘寝，宁问达与穷。\n精爽忽飞越，梦到庐山中。\n庐山最佳处，二林占西东。\n开先在其间，泉石清而雄。\n分明我所记，古刹磨碑丰。\n长衔似持节，觉来梦还空。\n俛仰殆三绝，蹭蹬老更癃。\n贵贱等梦尔，觉梦一理同。\n持节何足道，得时可三公。\n说梦乃梦语，笑杀懒散翁。\n翁今往开先，凭何警盲聋。\n将此一转语，截断双石谼。\n源源自何来，其去何所终。",
        "dynasty": "宋",
        "collection_info": null
    },
    {
        "title": "次韵因老见赠",
        "author": "王之道",
        "content": "扁舟历阳来，访君得少息。\n登堂默无语，见者称目击。\n去年糁江上，群盗罗剑戟。\n君时濡须游，入山笑相揖。\n肩担祖师禅，问答挥即栗。\n岂惟警聋瞶，亦足慰岑寂。\n春容褪丹青，雨意铺水墨。\n定将傥赴感，澄霁自端的。\n麦秋数日间，饥肠颇贪得。\n兵余敝庐尽，何独空四壁。\n维摩幸无恙，胡避有新室。\n白云夲无心，能归定能出。\n岿然三杰峰，况是旧相识。\n我有半仙丹，和剂等菖术。\n为言山中人，蟠桃已成实。",
        "dynasty": "宋",
        "collection_info": null
    },
    {
        "title": "信阳和同官喜雨韵",
        "author": "王之道",
        "content": "欲识农夫田作苦，久雨祷晴晴祷雨。\n祷晴得雨雨得晴，此患到今传自古。\n苾芬非是萧兰馨，诚心一发通三灵。\n文昌俗吏亦何者，乃能致雨兴雷霆。\n尔来旱气爞爞热，夜望天涯电光掣。\n原田嘉谷半焦黄，何独枯鱼濡涸辙。\n忽然一雨洗瘴昬，珠玉无边难价论。\n坐令愁嘆变欢抃，千岩万壑江流奔。\n从今不厌商羊舞，十日一犂均下土。\n漏邦寒俭酒味醨，且硙新茶其分乳。\n庭前花草还青葱，想见黍稌纷芄芄。\n吾君早晚復疆宇，屡丰将见追元丰。\n天人大扺常相即，人若必天天可必。\n愿修人事格天心，天若不从非所恤。\n泰亨自復先朋来，时通端不忧尘埃。\n新诗要非所宜辱，敢以木李酬琼瑰。\n六年无蓄号不足，菜色定应缘半菽。\n要令汸暴似海岳，岂但河沙论秉斛。\n炎天赫日当流金，去国多年思转深。\n只今淮北望霓切，须烦伊傅资商霖。",
        "dynasty": "宋",
        "collection_info": null
    },
    {
        "title": "次韵子厚弟喜雨行赠赵守端质",
        "author": "王之道",
        "content": "我生畏暑如畏焚，奈此岁旱风尘昏。\n十年废放卧岩壑，名虽八品身黎元。\n恒旸乞雨雨乞霁，雨转为淫旸转炽。\n不知此理果何如，每讶天心异人意。\n去年避地还家园，蒿莱满目高侵天。\n秋阳肆虐冬益甚，涉春陂泽皆平川。\n迩来焦稿遍区宇，黄金融液胶流弩。\n赵侯日为疲瘵忧，应怪鲁书三不雨。\n天人大抵常相资，顾我录录伤无奇。\n鬻浆苦凉屠苦热，敢望屏翳从招麾。\n圣主东巡群后觐，万里江淮方水运。\n折衝御侮赖亲贤，何独为霖福斯郡。\n精诚昭格吾谁欺，顷间祷雨人所知。\n忽然檐溜泻河汉，数声霹雳轰相随。\n公堂六月清无暑，旋硙龙团试分乳。\n官曹相贺復何言，且戒农夫筑场圃。\n小人托庇安村墟，获同野老歌而呼。\n愿公玉带悬金鱼，奉报得雨禾生稃。\n霏霏不厌沾衣裾，稍晴欲自躬犂锄。\n斯民食足吾其俱，何妨把酒仍观书。",
        "dynasty": "宋",
        "collection_info": null
    },
    {
        "title": "酬潘县尉",
        "author": "王之道",
        "content": "尧明文采灿星宿，子全道义高金玉。\n伤哉二子不可见，墓上悲风号拱木。\n逢君论友话偶及，令我呑声为渠哭。\n因渠感君不我鄙，远寄锦囊诗一轴。\n有如贝阙罗珠玑，东攫西拏厌吾欲。\n又如康衢走骐骥，朝越暮燕惟尔逐。\n匹夫获罪坐怀璧，谁使夜光衝蔀屋。\n仲尼知本故称水，请看悬崖泻飞瀑。\n我从二子方弱冠，俛仰三终同转毂。\n壮年登第今已老，碌碌无奇堪齿录。\n羡君节操似松筠，雪裏高标仍绝俗。\n已将义命等穷途，肯为身名强荣辱。\n高情慷慨怜衰晚，妙句纵横丐膏馥。\n开缄反復读数过，骨竦毛森头觳觫。\n施隆报蔑君勿诮，明月轻投得鱼目。\n人生遇合会有日，行矣鸣驺入空谷。\n燮调元化坐庙堂，长使斯民歌鼓腹。",
        "dynasty": "宋",
        "collection_info": null
    },
    {
        "title": "赠淮西运干徐伯远",
        "author": "王之道",
        "content": "嗟予偃伏淮南村，十年不践公侯门。\n谁令金印入魂梦，平章六字承君恩。\n左手人头右手印，此理未可轻易论。\n丈夫盖棺事始定，擒戎会使来称藩。\n争如徐子擅骚雅，笔力豪纵今文园。\n杨君收印六十载，细观制作同新翻。\n为言常侍故家物，其先得自南昌潘。\n珠还合浦有时节，余庆未艾钟仍昆。\n子今得之类摘鹊，此贶重可轻玙璠。\n便当凖拟佩三印，併与文安遗子孙。",
        "dynasty": "宋",
        "collection_info": null
    },
    {
        "title": "和王觉民梅花诗",
        "author": "王之道",
        "content": "梅花似是东君客，漏洩春风犯寒坼。\n冰肌玉骨照双泉，应为孤根借泉脉。\n先生狂得次公醒，诗思蔼蔼飘晴云。\n为怜老拙有旧分，俾预胜赏沾清芬。\n我时被酒酒初透，香扑鼻端曾一嗅。\n别来飞雪往未能，想见精神愈高痩。\n西湖处士真诗仙，东坡老人所推先。\n岂知此花自奇绝，神助妙语相争妍。\n浪言投李报琼玖，牛后何如作鷄口。\n我今无物报投琼，木李虽轻聊藉手。\n先生标致良可人，此诗不减花娉婷。\n相当欹枕初得句，夜兴冠坐如惊霆。\n愿君追作淮夷雅，换取公卿重文价。\n嗟予衰矣不復论，但欲高门容驷马。",
        "dynasty": "宋",
        "collection_info": null
    },
    {
        "title": "沈汤辅隠轩诗",
        "author": "王之道",
        "content": "小隠山林大朝市，夫子命轩良有意。\n仕途捷径固无取，泉石膏肓亦犹次。\n不知朝隠谁得之，我恐曼倩为近似。\n公卿百执各有职，岂容妄隠但充位。\n古人禄仕所不免，意在全身近于智。\n庄周梅福此其流，吏隠之名可无愧。\n沈君有弟今休文，咳唾成章数千字。\n耻从举子事进取，逸韵高情寓吟醉。\n乃兄宦达方强仕，翠竹停鸾想风致。\n君侯才业伯仲间，退以求名名亦遂。\n方今尧舜理四海，岩穴弹冠求自试。\n朝廷既治群吏肃，何处堪为隠者地。\n不如市隠最得策，大胜山林自憔悴。\n花源缭绕转红绿，竹洞深沉入幽邃。\n我闻此风颇健羡，图成未可日月冀。\n他时傥作江西游，兄曰能来访予季。",
        "dynasty": "宋",
        "collection_info": null
    },
    {
        "title": "大梁食李有感呈彦时兄",
        "author": "王之道",
        "content": "葵花已过荷花繁，南风入户清而温。\n担头有李初入眼，令人引脰怀家园。\n三年为客在两处，李熟未果登清樽。\n翻思整冠诚可乐，何苦鑚核辄不存。\n急宜买冰致凝凛，全胜汲井供潺湲。\n小床方簟嚼春雪，一实自可轻玙璠。\n扁舟行逐东南奔，回首稻粱江上村。\n相欢孰若弟与昆，古来唱和须箎埙。",
        "dynasty": "宋",
        "collection_info": null
    },
    {
        "title": "用子蔺韵赋九日小酌",
        "author": "王之道",
        "content": "春日归来忽重九，潦旱相仍岁无有。\n庭前岩桂独青青，此意于人亦良厚。\n欲酬佳节拚一醉，会有白衣来送酒。\n须臾殽核第罗列，无蟹犹空把螯手。\n坐来灵雨洒珠玑，洗出湖山竞高秀。\n三公在望无百里，咫尺银屏拥其后。\n长篇落纸箭离筈，大白浮醪檐注溜。\n细看黄菊与红茱，想像年时还话旧。\n登高何必须人扶，我有笻杖颇坚痩。\n明朝写出醉中语，牵帅不知谁唱首。",
        "dynasty": "宋",
        "collection_info": null
    },
    {
        "title": "春晚书怀",
        "author": "王之道",
        "content": "十年萍梗三到吴，走俗未暇观西湖。\n是行信步至湖上，水光山色开天壶。\n游人杂沓半罗绮，一径不惮穿云纡。\n归来神思顿清发，诗中写出钱塘图。\n张侯妙语何所似，青玉为案黄金铺。\n要当聨辔事幽讨，邂逅得句相招呼。\n东坡已死不可作，因君对景还嗟吁。\n水仙配食竟莫举，但见旧隠环菰蒲。\n山间有寺过三百，终期徧走参能儒。\n还家儿辈若问我，庶免不知空嗫嚅。",
        "dynasty": "宋",
        "collection_info": null
    },
    {
        "title": "和刘春卿夏日闵旱次韵",
        "author": "王之道",
        "content": "何人夜作秋虫号，吟诗坐对山月高。\n想当龙门夺锦袍，从臣拱手看挥毫。\n衡茅咫尺临江皋，浮光灔灔翻金涛。\n满帆何处乘风艘，千山过眼同奔逃。\n不防鲙鲤兼炰羔，酒酣起舞如飞猱。\n醉中往往笑成咷，一时辈流籍湜翱。\n嗟予蹇剥意欎陶，七年坐困山林牢。\n迩来天旱地不毛，釡鱼薪蚁何嗷嗷。\n谁能读诗夜焚膏，只益心蓬增目蒿。\n丈人纯白羞桔橰，终日抱瓮忘其劳。\n今春属国纷旗旄，两淮供亿争鸣鼛。\n干戈载戢弓其弢，此行辅弼环萧曹。\n藁街伫见悬酋豪，买牛卖剑犊卖刀。\n我虽不饮当漱醪，堆盘况有瑶池桃。\n鹿鸣会赋嘉宾敖，予衰尚可追风骚。",
        "dynasty": "宋",
        "collection_info": null
    },
    {
        "title": "过集湖德济庙用赵尉廉留题韵示周钦夫程彦游",
        "author": "王之道",
        "content": "秋阳泛泛流清晖，帆腹不张旗脚垂。\n灵祠轮奂湖之麋，水天一色成玻瓈。\n西轩爽垲高不危，凭栏下瞰群山卑。\n鬼神亮我心无欺，风涛纵险夫何疑。\n区区奔走劳驱驰，和光未免世俗随。\n相逢一笑聊伸眉，明朝掺袂还东之。\n萧曹有节未见奇，往往樵牧相鄙夷。\n吾生倾否会有时，穷愁过眼无足悲。",
        "dynasty": "宋",
        "collection_info": null
    },
    {
        "title": "次韵张文伯喜雨",
        "author": "王之道",
        "content": "新诗句句堪流传，令人读之神凛然。\n孟君已死不可见，如公笔力今无前。\n天生百谷养万姓，暄润稍阙功难全。\n江城秋旱望一溉，斯民穷极伊谁怜。\n滂沱忽澍三尺雨，稿苗厌厌藨绵绵。\n不知何以遽得此，有贤太守方承宣。\n焚香默祷辞未绝，精诚已格高高天。\n油云垂布若可揽，沾濡车盖初言旋。\n西成指日多黍稌，颂歌未负赓丰年。\n豚蹄盂酒谢神贶，鼓腹一笑非予偏。",
        "dynasty": "宋",
        "collection_info": null
    },
    {
        "title": "和董令升喜雨用前韵",
        "author": "王之道",
        "content": "夜听檐声翻急雨，想见膏润均率土。\n先生休戚共斯民，忧在惔焚非惮暑。\n人情类被饥所移，我尔相忘自甘苦。\n宁从祷旱身暴日，肯对驱蝗歌侑俎。\n用心何独追老杜，大庇寒儒欢广宇。\n要令匹夫被惠泽，上致吾君尧舜数。\n嗟予粪朽伏邱壑，尺短寸长无足取。\n洊蒙珠玉过称扬，丈夫殆以气相许。",
        "dynasty": "宋",
        "collection_info": null
    },
    {
        "title": "次韵毕少董游西湖",
        "author": "王之道",
        "content": "西湖春晚未全热，湖上山光互明灭。\n往来冠盖竞骈阗，断续笙箫共伊咽。\n我怜湖山山见怜，波间涌出佳人钿。\n太真一去不復返，圆荷万点臙脂钱。\n船头美眄珠的皪，不必洞房深处觅。\n忽然相值更相呼，嫩蓝衫子山争碧。\n肠断骚人一轴诗，细看烟柳想腰肢。\n明年我亦西湖去，迟日光风二月时。",
        "dynasty": "宋",
        "collection_info": null
    },
    {
        "title": "西湖游次韵赵见烛",
        "author": "王之道",
        "content": "山镇在越泽在吴，东南形势凭江湖。\n不知弱水竟何处，恍若员峤连方壶。\n海门潮至飞雪涌，天竺雨过遥青纡。\n十年不见看愈好，正復妙笔那能图。\n苍松揺风翠盖偃，芳草藉地柔茵铺。\n僧舍朝游恣登览，酒楼夕醉争歌呼。\n朅来俛仰春又晓，对花无语空长吁。\n作诗既非拙者事，强欲写书编泽蒲。\n伟哉得志佐明主，进退百辟称鸿儒。\n应怜伺候奔走辈，终日趦趄仍嗫嚅。",
        "dynasty": "宋",
        "collection_info": null
    },
    {
        "title": "天宝歌和魏定公文次韵",
        "author": "王之道",
        "content": "连昌宫中马为乐，一时舞马黄金络。\n君王养欲臣养文，忠鲠漫多宁救药。\n嗷嗷万国风中船，樯倾柂坏夫何言。\n潼闗莫拒范阳贼，伤哉天廐空连钱。\n翠华西去遥指蜀，应念霓裳旧家曲。\n六军敢怒谁敢呵，马足空污太真肉。\n始皇布漆徒坚城，元海斩木徒轻兵。\n驱鱼驱雀强鹯獭，乃使后世蒙佳声。\n乱离每忆昇平日，忽对新诗重嗟泣。\n望仙花草自春秋，怊怅六龙归未得。",
        "dynasty": "宋",
        "collection_info": null
    },
    {
        "title": "和江和仲司理喜雨",
        "author": "王之道",
        "content": "天怜辙鲋嘘残湿，震奋雷霆起幽蛰。\n清风入夜送雨来，大慰焦枯望霓急。\n新诗如雨雨未休，相对自可忘为忧。\n东皋秋稔想多秫，预期剧饮无论筹。\n老蟾宿毕君知否，欲烦更问东家丘。\n我今已具西归舟，会见扶桑升赤虬。",
        "dynasty": "宋",
        "collection_info": null
    },
    {
        "title": "鹿泉居士王觉民颇有杜子美不彻之恼和东坡忆梅韵箴其膏肓",
        "author": "王之道",
        "content": "鹿泉居士身若槁，不惯看花梦颠倒。\n桐庐有客燕新昬，妄託娇痴重伊恼。\n冻云垂地雪欲落，断雁呌群天尚早。\n一枝何处寄春来，便觉寒窗自华好。\n琼瑶万里眼界净，咫尺前村莫轻扫。\n留将青女伴孤芳，长向茅斋照衰老。\n先生才思老不进，寤寐池塘见春草。\n对花酌酒祝东君，烦把穷通问苍昊。",
        "dynasty": "宋",
        "collection_info": null
    },
    {
        "title": "次韵胡德辉松轩时乞兵戍淮",
        "author": "王之道",
        "content": "伐蛟生得鬚髯苍，隠然为屋分三梁。\n广寒恍若东西厢，清风入座衣披猖。\n萧萧终日声奏篁，一洗郑衞无伊凉。\n嗟予顽钝铁石肠，时危命蹇甘皇皇。\n江城正苦夏烈日，淮甸已惧秋飞霜。\n绿尊翠杓且径醉，喜与夫子参翱翔。\n平生邱壑老增剧，梦想朝露珠玑香。\n何时元戎北渡森旗章，料敌制胜一一尽所长，鷄群野鹤看昂昂。",
        "dynasty": "宋",
        "collection_info": null
    },
    {
        "title": "大柿行",
        "author": "王之道",
        "content": "君不见郑虔学书晚弥笃，岁收柿叶贮三屋。\n兴来寝食两俱忘，但觉毛公老而秃。\n又不见梓人造车度群木，木中无火柿所独。\n旧言盖轸象干坤，须信斡旋归一轴。\n美哉此果有常德，结实何曾问荒熟。\n霜余万颗缀寒林，下视黄柑类奴仆。\n牛心取象庶彷佛，熨斗得名何凂渎。\n火干既许暖闗膈，冰冷当知解烦燠。\n今年夏秋足时雨，尽道和气钟百谷。\n西成仅得十之五，亦见阴阳有盈缩。\n就中朱实繁且大，照野煌煌骇人目。\n较之常岁远不侔，正似斗胜难趁斛。\n国家运厄困强敌，一纪于兹事弓韣。\n空庭喋血在今年，我已不疑何更卜。\n禾和鞋谐古云谶，大柿之祥天下福。\n请赓继伐献吾君，王者功成四方服。",
        "dynasty": "宋",
        "collection_info": null
    },
    {
        "title": "秋日苦雨和子厚弟韵",
        "author": "王之道",
        "content": "烟鬰湿薪费挑拨，可堪余沥溅如泼。\n吹霞弄日语纵工，正恐诗人类迂阔。\n屋角萧萧霜叶鸣，夜静乱我糟床声。\n诗成欲写辄復已，邻鸡犯早催天明。",
        "dynasty": "宋",
        "collection_info": null
    },
    {
        "title": "赠曾桑中弹琴",
        "author": "王之道",
        "content": "春寒冱连冬，春雪深数尺。\n千门拥琼瑰，跬步燕越隔。\n朝来有情意，淡日透云隙。\n殷勤贵公子，访我跨龙脊。\n登堂笑不休，为言督诗责。\n君尝许我诗，俛仰岁三易。\n至今犹未偿，无乃言遂食。\n我老苦健志，百不记六七。\n公子诚有意，何吝话畴昔。\n昔也君过我，我方事琴历。\n尝为阳春弄，次第长短侧。\n君乎钟子期，此举不轻掷。\n闻之思茫然，彷佛见擘趯。\n我有朱丝絃，尘埃久侵蚀。\n试烦一再鼓，助我毛颕力。\n公子不我拒，抱琴枕双膝。\n须臾扣商絃，当春变秋律。\n凉风着草木，离离尽成实。\n我贫人不知，陋巷家四壁。\n何幸空乏中，登此黍与稷。\n但恐时令乖，疮痍至生疾。\n公子其反是，叩角夹钟激。\n不然总四絃，命宫以调适。\n坐令景风与庆云，为福为祥遍方国。",
        "dynasty": "宋",
        "collection_info": null
    },
    {
        "title": "送赵仲达",
        "author": "王之道",
        "content": "人生邂逅非偶耳，一面岂容轻愠喜。\n白首如新倾盖欢，谁解乘閒究斯理。\n君家江南我江北，南北相望殆千里。\n惠宠顾我端有由，衰滞不应能致此。\n为言前岁在金沙，幽讨穷探徧山水。\n论文获与阿逢游，剩馥残膏丐犹子。\n是行来赴徐卿召，昨日扁舟方戾止。\n阿逢闻是公僧弥，予乃阿逢门下士。\n知公閒放今杜门，所舍与公殊密迩。\n何妨旦夕侍杖屦，执经仍与诸郎齿。\n过从弹指见周星，入室芝兰被蕸薳。\n须知四海皆兄弟，高义似君谁可比。\n徐卿报政趣归朝，画鹢高樯舣江涘。\n明朝车骑遂东还，有便时时遗双鲤。",
        "dynasty": "宋",
        "collection_info": null
    },
    {
        "title": "赠李廷吉知县",
        "author": "王之道",
        "content": "李侯入境怜焦枯，指麾屏翳如家奴。\n坐令大旱变霖雨，一时凋瘵歌岩夫。\n我思东坡不可见，夜讽新诗还捻鬚。\n庆源老人骨已朽，爱民似子当今无。\n稻田上下水声接，农家凖拟相携壶。\n南邻败屋欹欲倒，君来往往人争扶。\n流离復合燕相贺，向人竞欲嘲解襦。\n吏民莫恠吾面瘠，耄倪艰食方饥癯。\n政声不必家置喙，自然和气成欢呼。\n何当相聚饮一斗，高吟大笑临卭垆。",
        "dynasty": "宋",
        "collection_info": null
    },
    {
        "title": "次韵秦寿之雷江阻风",
        "author": "王之道",
        "content": "君之是行亦不恶，到处名山得佳作。\n江神好事欲援例，横起狂风捲帆脚。\n要求诗句须少驻，故戏舟师令暂泊。\n雷江正在淮南岸，万顷黄芦映青廓。\n不知眼界阔多少，但见炊烟耿墟落。\n归心浩浩孰撩动，归梦忡忡予忖度。\n怒涛底事强留滞，清夜无眠屡惊愕。\n遡游初冀日千里，今比驱车反成错。\n人生离合自有数，谁谓江神能见谑。\n新诗入笔走骅骝，奔逸绝尘那可却。\n何妨有酒发妙思，坐对陶泓自斟酌。\n韵严语险属和难，顾我才悭子非虐。",
        "dynasty": "宋",
        "collection_info": null
    },
    {
        "title": "晓解糁潭追和张文潜白沙阻风",
        "author": "王之道",
        "content": "江上惊风夜穿屋，扁舟正舣沙头宿。\n灯寒屡剔短檠青，酒暖孤斟老盆绿。\n更阑艇子催人起，泥汊而今趁朝市。\n披衣踉蹡出马门，凌波逐浪来江豚。\n鸣橹呕哑溅飞雨，静听依稀似人语。\n月城百里指顾中，只好张帆使风去。",
        "dynasty": "宋",
        "collection_info": null
    },
    {
        "title": "和李似矩马图歌次韵",
        "author": "王之道",
        "content": "画工妙处称毛羽，我欲论功第先兔。\n不知心手会天机，象管纷纷谁比数。\n寥寥千载一曹霸，墨妙于今传二马。\n龚生重马轻尺璧，蔑视韩韦復何者。\n尔来一顾遇孙阳，奔走侯门日无暇。\n一匹腾骧一匹嘶，先生爱骏非爱奇。\n有如霓裳第三迭，按图知拍逢王维。\n新诗迈绝今老杜，作经未必多马蹄。\n先生驰骋金马裏，口角雌黄即公是。\n欲知早晚定登庸，步武风云起平地。\n伟哉骅骝世英物，一日早行三万里。",
        "dynasty": "宋",
        "collection_info": null
    },
    {
        "title": "应资深康乐园四咏  其一",
        "author": "王之道",
        "content": "溪头柳色春无际，溪水浮天一张纸。\n东君戏草康乐园，旋入夭桃与繁李。\n乱花无数不知名，往往倚槛窥前楹。\n有时酒恶吐欲死，先生来约花间行。",
        "dynasty": "宋",
        "collection_info": null
    },
    {
        "title": "应资深康乐园四咏  其二",
        "author": "王之道",
        "content": "露梢戞戞敲鸣玉，云叶差差传新绿。\n亭前十顷碧琉璃，过雨荷花浄如浴。\n客来不迎君莫嗔，我有清风如故人。\n先生午醉睡正熟，长须倒尽床头春。",
        "dynasty": "宋",
        "collection_info": null
    },
    {
        "title": "应资深康乐园四咏  其三",
        "author": "王之道",
        "content": "不知眼界几多阔，隠隠青山在天末。\n湖光酿就琥珀浓，应助先生恣浇泼。\n西风揺落黄花秋，江城有蟹供拍浮。\n人如渊明亦不恶，肯使临赋成悠悠。",
        "dynasty": "宋",
        "collection_info": null
    },
    {
        "title": "应资深康乐园四咏  其四",
        "author": "王之道",
        "content": "谁人独钓江南雪，雪满江南鸟飞绝。\n先生对雪望江南，嗅认梅花忍寒折。\n痴云捲尽清月流，小舟横卧南池头。\n子猷乘兴欲何往，归欤莫为伊人留。",
        "dynasty": "宋",
        "collection_info": null
    },
    {
        "title": "华亭风月堂避暑",
        "author": "王之道",
        "content": "大哉天休何穹窿，惟王配天居域中。\n东西南北乃四裔，盛德可使车书同。\n吾皇中兴继商武，小雅不復歌车攻。\n年来幽障灭烽燧，梯航万里来夷戎。\n华亭濒海古岩邑，商民填委百货通。\n雕题交趾在何许，但见巨舰浮苍龙。\n国家怀远固有道，缓征薄税垂无穷。\n名官市舶司置长，往往所任多名公。\n洪侯才望在人右，暂此出使良忡忡。\n使台雄胜压湖水，飞桥百尺如垂虹。\n作堂枕水傍风月，想见浩气盘高空。\n我来五月过淫雨，炎云烈日方爞爞。\n登临不独眼界豁，一洗烦暑清心胸。\n偕行相遇二三子，吴赵与我并王钟。\n高谈亹亹到莫逆，围碁把酒还从容。\n轻风拂拂动襟袖，明月炯炯窥帘栊。\n湖光十顷碧上下，身世怳在玻瓈宫。\n何人倚槛正横笛，数声裂石开云峰。\n忽然琵琶又继作，罄此百榼谁能供。\n夜阑归去不成寝，卧听湖外鸣丰隆。",
        "dynasty": "宋",
        "collection_info": null
    },
    {
        "title": "次韵因老胡避游",
        "author": "王之道",
        "content": "新诗滚滚江流东，一泻万里谁能穷。\n平生清峭不近俗，雪山突兀江头峰。\n相逢一笑莫相避，自古高人苦难致。\n涪翁骨冷唤不醒，且向新诗求笔势。\n君于涪翁真后身，有同次律前身僧。\n语言直下见理窟，何须辛苦从张凴。\n对君令我思秋菊，三月褒山如一宿。\n君看玉局感秋吟，嘆息流光岂予独。",
        "dynasty": "宋",
        "collection_info": null
    },
    {
        "title": "送管养正长歌",
        "author": "王之道",
        "content": "饯别宜有酒，我无一杯潄君口。\n送行当以赆，我无一物藉我手。\n与君意气真相知，君尝谓予可言诗。\n独有诗句堪送别，欲赋復止空嗟咨。\n送君胡为三叹息，文酒从今失三益。\n干戈日寻雅道衰，吾徒一别真可惜。\n问君四海无家归，飘然此去将何之。\n答云南阳善城守，屡以孤垒攘重围。\n我今欲往诚有以，主帅好贤同邑里。\n辎车傥许载病翁，长策犹能靖多垒。\n骐骥君看伏枥姿，髪虽种种心不衰。\n胸中之奇老未吐，忍死山谷甘寒饥。\n君不见元龙豪气真磊落，卧见许生自旁若。\n时危康济乃丈夫，问舍求田匪余乐。\n又不见越石夜半闻鸡鸣，披衣起舞贺友生。\n风尘澒洞四海乱，英雄攘臂收功名。\n古人相期盖如此，岂效世间儿女子。\n出门惘惘色可怜，君亦为之殊可鄙。\n壮君此语胆忽张，群忧散尽增激昂。\n西风猎猎天落霜，千山凋林松桧苍。\n寒菊始花黄且香，高空无云老鵰翔。\n登山临水秋兴长，行人欲行送者伤。\n我独不復伤，知君壮志殊未央。\n为君援笔写长句，一洗古今离别肠。",
        "dynasty": "宋",
        "collection_info": null
    },
    {
        "title": "冬不雪春苦雨外台为民心恻檄郡请祷于法轮应感尊者悉获灵贶曾不终日教授有诗以发扬盛美郡人相山居士闻而悦之勉次其韵",
        "author": "王之道",
        "content": "谁令一日如三秋，仁人方念淮南州。\n斯民忍饥望麰麦，积雨又有伤残忧。\n冬温土燥生春瘴，半夜风声来枕上。\n晓看飞雪欲堆檐，白马参差攅玉嶂。\n年饥高下艺麦多，暴如山阜汸如河。\n那知雪欲苦淫潦，两岐半吐翻随波。\n欣闻万事一言了，使者勤民坐待晓。\n指麾郡将率官僚，出郭共迎罗汉祷。\n由来天意每因人，况自至诚宜感神。\n明朝披雾走乌辔，晴光杲杲清无尘。\n回头菽粟贱如水，醉饱田间摩腹觜。\n周行四海不赍粮，可但携壶饷邻里。\n出游遂继文昌谣，追锋行赴公车招。\n快将刘晏干排手，衮衣入相禆唐尧。\n广文才气迈燕许，分教芹宫从少驻。\n政德穏步玉笋班，好尾輶轩上天去。",
        "dynasty": "宋",
        "collection_info": null
    },
    {
        "title": "次韵孙兴宗秋怀",
        "author": "王之道",
        "content": "秋山赫赫明丹枫，秋天隠隠分玄鸿。\n不知眼界阔多少，九华突兀撑晴空。\n嗟予老病百事懒，谁能强勉追儿童。\n读书既苦齿多豁，属文益觉心如蓬。\n年来衰甚更龃龉，乘舟卖麵皆遭风。\n茫茫有类堕云海，踌躇四顾迷西东。\n感君赋秋肯寄我，开缄反覆歌三终。\n如痿忽起盲忽视，角力未易分雌雄。\n寒郷冰雪正凝冱，暖回爱日何烘烘。\n惊涛巨浸浩无际，安流利涉输艨艟。\n荜门圭窦仅容膝，规模敢拟阿房宫。\n生平未惯新斧凿，斲削便许从共工。\n伟哉欧梅两黄鹄，逃名诗酒俱称翁。\n余生顾后八十载，贤愚虽异襟期同。\n知君尚友取前哲，言之聊復输丹衷。\n何为规规事骚雅，乃欲索我章句中。\n舂容大轴烂锦绣，令人一睹情融融。\n清新妩丽似鲍谢，岂徒奥学称淹通。\n人能平地覆一篑，不辍会致邱山崇。\n披云俛仰三百日，相逢底事常怱怱。\n去年江上识君处，凿冰初见阳冲冲。\n分携不觉秋又晚，向来旱气方藴隆。\n君如镇西我淝水，我往无事还何功。\n而君被檄试多士，考覈曲尽权衡公。\n作诗恶用求好语，好语正自添诗穷。\n有时嗣响姑趁韵，兹意祇欲安微躬。\n争如闭门绝庆弔，着书远继吾家充。\n静言培塿亦何罪，不韪正坐睎衡嵩。\n茅斋雨过风露肃，青灯夜讽赓秋虫。\n更阑耿耿不成寐，卧听江城鸣画筒。",
        "dynasty": "宋",
        "collection_info": null
    },
    {
        "title": "上元后漕幕同僚二十八人会饮于西湖登千佛阁运干赵渔樵希圣以坡诗七言绝句分韵得陌字",
        "author": "王之道",
        "content": "福星台畔依红客，厌踏红尘穿紫陌。\n涌金门外泛兰舟，两岸融融春水拍。\n隔浦笙歌寄幽思，向阳花柳饶春色。\n六桥突兀披丹青，千佛森罗眩金碧。\n登临肯作怀古愁，志在云台书竹帛。\n须臾饮散晚风号，却扫阴霾生桂魄。",
        "dynasty": "宋",
        "collection_info": null
    },
    {
        "title": "含山令尹章邦基即其所居剜山得石嵌空乃作堂于其上而目之曰玉璧窟求诗诸公予不识邦基而与其侄无为簿济之游济之索诗故为赋之",
        "author": "王之道",
        "content": "我闻美玉地所秘，出为世用自有时。\n譬犹景星与庆云，千载往往一见之。\n君家玉璧岂无说，凿山得石夸瑰奇。\n岂惟苍翠实相似，温润清越璠玙姿。\n细看高广类墻壁，以璧名之故其宜。\n剜劖不已石无尽，此窟未易窥藩篱。\n作堂正在佳绝处，下视海岳如城池。\n钱塘雪浪涌澎湃，天竺烟岫纷参差。\n君于其间日成趣，长篇短句挥蛟螭。\n乃知地灵不爱宝，要令景物求新诗。\n顾我与君无半面，牵帅阿咸难固辞。\n沽哉沽哉吾与玉，它年相见期相知。",
        "dynasty": "宋",
        "collection_info": null
    },
    {
        "title": "送神童胡元弼元英从其父胡庭俊归秋浦",
        "author": "王之道",
        "content": "西湖清丽春雨余，子今欲去其焉如。\n九华插天远在望，三月不见愁容舒。\n二儿奔逸汗血驹，辈视长离与鹓雏。\n去年冒雪来其俱，一鸣上国惊群儒。\n书不负人人负书，公卿岂应终犁锄。\n惠然过我骑甚都，萧萧晚吹飘襟裾。\n借问能留旬月无，吾亦理棹其归夫。\n为言与君不同涂，蔼峰松竹鸣笙竽。\n奇童小友良不诬，异哉老蚌生双珠。\n君之是行亦荣欤，三胡盛事喧州闾。",
        "dynasty": "宋",
        "collection_info": null
    },
    {
        "title": "和王觉民松轩诗",
        "author": "王之道",
        "content": "苍髯绿髪三四椽，茅斋高下轻且轩。\n清风入夜可人意，来与夫子调朱絃。\n连日秋阴荡残暑，抖擞烦襟欲轻举。\n简编灯火置勿论，且快蛟龙得云雨。",
        "dynasty": "宋",
        "collection_info": null
    },
    {
        "title": "追和东坡郭熈秋山示王觉民",
        "author": "王之道",
        "content": "平生最爱烟水閒，不知岁月磨江山。\n干戈七载厌奔走，清霜夜入飞蓬间。\n我家山水擅平远，未向郭熙见秋晚。\n惊鸿断处抹微云，野水尽头横翠巘。\n林塘绿浄明拒霜，似与枫叶骄秋阳。\n东坡山谷妙言语，珠玉倍增山水光。\n乱离记得承平日，政出多门事如髪。\n伤心北猗归何时，园苑荒凉万年石。",
        "dynasty": "宋",
        "collection_info": null
    },
    {
        "title": "次韵袁望回见赠兼简杨德润",
        "author": "王之道",
        "content": "长堤十里荷花雨，隠约尘头南去路。\n故人恋恋不能忘，又遣长须寄新语。\n锦嚢玉轴纒朱丝，开缄怳觉云烟飞。\n青山未许松柏老，绿野会致牛羊肥。\n嗟予衰滞烦訾相，十年相对江湖上。\n苦吟猛省爆鸭脚，剧论旋惊烂熊掌。\n分携令我重回首，日月漂流易成久。\n因风频寄数行书，毋蹈从前作诗痩。\n比邻先生倦不出，德齿俱尊时第一。\n何妨杖屦日过逢，白酒黄鷄醉秋色。",
        "dynasty": "宋",
        "collection_info": null
    },
    {
        "title": "按麦行和魏定父韵",
        "author": "王之道",
        "content": "号啼莫怪妻儿疏，麦秋恰了偿官租。\n嘘嚅湿沫鱼在陆，伤时令我思唐虞。\n平生学易有何说，大要丰财贵知节。\n相扶相吊来流亡，问言豆叶何时黄。\n远哉天道所不晓，人比前年孰多少。",
        "dynasty": "宋",
        "collection_info": null
    },
    {
        "title": "清江引用苏养直韵示王觉民",
        "author": "王之道",
        "content": "荷叶亭亭绿满塘，秋炎深得盖鸳鸯。\n晚来江上西风急，收拾莲红付拒霜。\n万山揺落见森樾，翠影萧萧冷梳髪。\n请君无作宋玉悲，来赋江楼望明月。",
        "dynasty": "宋",
        "collection_info": null
    },
    {
        "title": "清江曲追和鲁直韵",
        "author": "王之道",
        "content": "鬓边残雪几春秋，自说生来不解忧。\n晚食得鱼吹荻火，秋盘寻笋舣松舟。\n布裙斗酒不须恶，明月清风且相乐。\n紫宸朝去醉眠时，初日寒林正揺落。",
        "dynasty": "宋",
        "collection_info": null
    },
    {
        "title": "追和苏养直饭牛歌",
        "author": "王之道",
        "content": "时来富贵非所忧，公卿何必皆黑头。\n力田孰若逢有秋，异哉宁戚亲饭牛。\n商歌未绝惊齐侯，遂从仲父盟葵丘。\n勲业无闻死不休，磻溪有叟垂直鈎。",
        "dynasty": "宋",
        "collection_info": null
    },
    {
        "title": "次韵陶监丞茂安见赠",
        "author": "王之道",
        "content": "三年重见须川湄，舍舟东去何驱驰。\n王事靡盬莫遑息，人生所贵心相知。\n经从往返两过我，一言意厚何多为。\n向来江夏倾盖日，翕然誉望推麟仪。\n才猷伏火丹九转，用之功效堪扶衰。\n重阳初过雨新霁，干坤六合方平夷。\n边城残寇何足灭，庙堂胜算那容窥。\n相逢问我出世法，嗟我茅塞同荒陂。\n因君扣击发深省，沉迷可笑群昏随。\n我闻摩诘老居士，后身楼至今王维。\n忽然惠顾有缘契，怳若宿雾青天披。\n愿君为我取妙善，此界示现无边慈。",
        "dynasty": "宋",
        "collection_info": null
    },
    {
        "title": "和成都张通叔韵简范伟明",
        "author": "王之道",
        "content": "高楼半天夸奕奕，一室萧然再经昔。\n君今盘礴知几时，邂逅相逢俱是客。\n襟怀磊落我辈人，倾盖便觉情相亲。\n欲知富贵未干没，岷山锦水钟精神。\n范侯国学同舍友，闻与吾人最亲厚。\n别来不寄一行书，有便何妨为予取。",
        "dynasty": "宋",
        "collection_info": null
    },
    {
        "title": "赠蓑衣道人",
        "author": "王之道",
        "content": "七年两见西湖濵，似向贱贫求贵人。\n安民扶世在豪杰，贵人何必皆岩莘。\n嗟予坎壈今老矣，餬口相煎未能已。\n愿君莫作贵人看，岁晚庶几长不死。",
        "dynasty": "宋",
        "collection_info": null
    },
    {
        "title": "寄白香岩县丞",
        "author": "王之道",
        "content": "香山誉望不可攀，香山之后传香岩。\n香岩硉矹耸人目，香岩秀气超尘凡。\n香岩之风清可掬，终日哦松适幽独。\n媿我无能老杜门，何时一笑披青云。",
        "dynasty": "宋",
        "collection_info": null
    },
    {
        "title": "题魏吉老若水轩",
        "author": "王之道",
        "content": "世情孔甘似醇酒，沾沾未必应心口。\n覆手为雨翻手云，余耳安能保长久。\n魏侯风味真可人，汪汪万顷江湖春。\n相从丱岁今白髪，坐对小轩聊欠伸。",
        "dynasty": "宋",
        "collection_info": null
    },
    {
        "title": "和沈次韩王觉民韵",
        "author": "王之道",
        "content": "二公才致同清壮，顾我无能但蕲向。\n只今连璧復有谁，伯仲未可轻第行。\n小人老矣病且衰，目光近在牛背上。\n何当策蹇拟高谈，岁晚寒云连雪障。",
        "dynasty": "宋",
        "collection_info": null
    },
    {
        "title": "教授颜端行出示所和老杜曲江章因次韵  其一",
        "author": "王之道",
        "content": "浮云捲尽秋天高，月光照水翻金涛。\n临溪酌月羞溪毛。\n举杯未饮欲谁酬，兹非沈谢须刘曹。",
        "dynasty": "宋",
        "collection_info": null
    },
    {
        "title": "教授颜端行出示所和老杜曲江章因次韵  其二",
        "author": "王之道",
        "content": "清夜无眠想千古，一字茫然堕沙莽。\n贤否纷纷固难数。\n楼头漏声寂不闻，策策寒窗叶鸣雨。",
        "dynasty": "宋",
        "collection_info": null
    },
    {
        "title": "教授颜端行出示所和老杜曲江章因次韵  其三",
        "author": "王之道",
        "content": "富贵从今信在天，君看黍稌多秋田。\n金风玉宇秋无边。\n白屋青云朝暮耳，正如农父须逢年。",
        "dynasty": "宋",
        "collection_info": null
    },
    {
        "title": "定慧院海棠追和东坡呈虞季然陈德夫",
        "author": "王之道",
        "content": "春来何处无花木，偶向招提见君独。\n一枝着雨湿红粧，便觉群芳自尘俗。\n嘤嘤幽鸟竞迁乔，皎皎絷驹聊在谷。\n人生富贵会有日，莫以青云轻白屋。\n固应遗策暂驻马，况復过屠宜得肉。\n无心杜老吟不到，半醉杨妃睡难足。\n态浓意远谁得似，空想当年丽人淑。\n嗟予坎壈世所鄙，正坐甲壬无背腹。\n少甘糠籺老葵藿，自笑清癯类霜竹。\n看花把酒发浩叹，反復新诗三过目。\n仇池老人已仙去，千载东坡与西蜀。\n思之展转不可见，夜梦乘风跨黄鹄。\n朱唇翠袖妙今古，我欲宫商歌作曲。\n翻愁刻鹄难復工，唐突西施却成触。",
        "dynasty": "宋",
        "collection_info": null
    },
    {
        "title": "次韵寄荀晋仲简陈夫子",
        "author": "王之道",
        "content": "二老亭亭双属玉，交映霜余半溪绿。\n才高一世妙言语，落笔珠玑烂盈掬。\n时来钓叟为三公，傅岩莘野谁雌雄。\n纷纷俗态任冷暖，风云早晚腾蛟龙。\n中兴復见宣和盛，须信人心协天命。\n真从僵仆正邦基，更向膏肓起民病。\n尺书寄我三长篇，管中窥豹非其全。\n墨渝纸敝未释手，晴窗飞尽沉香烟。\n嗟予留滞濡须坞，梦寐斯文属燕许。\n何当单骑造斋榻，遂使高轩出城府。\n春风回首归萌芽，又促畦丁种早瓜。\n我心倾写会有日，为言已办浮江槎。",
        "dynasty": "宋",
        "collection_info": null
    },
    {
        "title": "再用奴字韵寄李廷吉",
        "author": "王之道",
        "content": "霜余菊暗荷叶枯，千头喜见君家奴。\n离离丹实照绿叶，不减五松官大夫。\n迩来万木冻欲死，东君信到梅花鬚。\n一枝亚竹斜照水，便觉清香无处无。\n李君江南我江北，正如员峤邻方壶。\n操修逈与世俗异，政事赖有神明扶。\n文书甚简民甚喜，老吏往往寒无襦。\n项侯秀发西楚后，作诗语带山仙癯。\n愿因徐辟见孟子，折简未敢先招呼。\n异时鼎社遂酣畅，会使王衍悲黄垆。",
        "dynasty": "宋",
        "collection_info": null
    },
    {
        "title": "酬秦寿之见赠三首  其一",
        "author": "王之道",
        "content": "人言韩孟才相高，欲将诗骨追诗涛。\n可怜寒谷痩不毛。\n青蒿倚松亦浪语，遂令后世称同曹。",
        "dynasty": "宋",
        "collection_info": null
    },
    {
        "title": "酬秦寿之见赠三首  其二",
        "author": "王之道",
        "content": "谁能胸次浇今古，老去蓬茅杂榛莽。\n朴遫已甘无足数。\n品题忽及乃君余，顿觉焦枯得时雨。",
        "dynasty": "宋",
        "collection_info": null
    },
    {
        "title": "酬秦寿之见赠三首  其三",
        "author": "王之道",
        "content": "静中真乐全吾天，勿轻舍己芸人田。\n甜均食蜜无中边。\n浊醪麤饭自不恶，那能问命推行年。",
        "dynasty": "宋",
        "collection_info": null
    },
    {
        "title": "江天暮雪",
        "author": "王之道",
        "content": "冻云垂地风栗冽，万里江天暮飞雪。\n九华何处正嶙峋，琼树瑶林鬬明洁。\n扁舟突兀依寒芦，朝来残酒犹半壶。\n夜寒独酌不成醉，卧听宿雁鸣相呼。",
        "dynasty": "宋",
        "collection_info": null
    },
    {
        "title": "潇湘夜雨",
        "author": "王之道",
        "content": "短篷暮舣湘江宿，坐见江豚起还伏。\n忽然气作浪山来，一夜雨声如决渎。\n凄凄寒气欲相侵，灯火青荧更向深。\n床头有酒且径醉，免使万虑萦吾心。",
        "dynasty": "宋",
        "collection_info": null
    },
    {
        "title": "洞庭秋月",
        "author": "王之道",
        "content": "扁舟夜泊蒹葭侧，湖外云间见明月。\n月光揺水掣金蛇，坐想骚人赋秋色。\n举杯向天属姮娥，君当照坐吾当歌。\n全胜送客九江上，荻花枫叶如渠何。",
        "dynasty": "宋",
        "collection_info": null
    },
    {
        "title": "渔村落照",
        "author": "王之道",
        "content": "寒芦万顷迷西东，夕阳上下江天红。\n炊烟几处袅轻碧，知是渔家收钓筒。\n老翁长鬚更广颡，路逢百钱挂藜杖。\n三杯酒罢月已高，短棹扁舟还独往。",
        "dynasty": "宋",
        "collection_info": null
    },
    {
        "title": "平沙雁落",
        "author": "王之道",
        "content": "雨余湖水吞遥空，前山宿雾开溟蒙。\n坐看雁阵落沙觜，欲下復起摩苍穹。\n寒芦飞花秋色老，乱扑客衣纷不扫。\n肃肃惊风忽破行，却似张芝作颠草。",
        "dynasty": "宋",
        "collection_info": null
    },
    {
        "title": "和笑庵送麵",
        "author": "王之道",
        "content": "深堂杰阁松风鸣，黄梅已过双溪晴。\n不知城市乃有此，六月表裏冰壶清。\n我来蒙师炷香鼎，旋汲溪泉为煎茗。\n明朝又送不托材，大慰枯肠怯龙饼。",
        "dynasty": "宋",
        "collection_info": null
    },
    {
        "title": "赠坚上人",
        "author": "王之道",
        "content": "岷峩何处在目前，怳惚万里惟心田。\n道人遐想对缣素，毫端亹亹生云烟。\n不烦扪参更历井，坐见紫翠摩苍天。\n崔嵬绝顶明积雪，崎岖幽涧萦流泉。\n当时神禹导江处，随山刋木知何年。\n竹斋言语妙天下，山情水思何绵绵。\n想当落笔快挥扫，精神如到岷峨巅。\n师诚乞诗我丐画，不然无用徒相煎。",
        "dynasty": "宋",
        "collection_info": null
    },
    {
        "title": "寄古上人若之用东坡径山韵",
        "author": "王之道",
        "content": "寄语山中好看客，待与诸郎醉秋色。\n诸郎作诗学东坡，笔力骎骎清到骨。\n由来习气相薫蒸，千古勾吴张季鹰。\n鲈鱼斫鲙饮入夜，哦诗坐对风窗灯。\n好向少陵赓客至，樽酒盘飡正相似。\n请师净扫壁上尘，凖拟临时醉题字。",
        "dynasty": "宋",
        "collection_info": null
    },
    {
        "title": "送道觉游天童山",
        "author": "王之道",
        "content": "小雨新晴接重九，猎猎西风振衰柳。\n二禅过我欲东游，为说偕行得良友。\n天童老人笑垂手，应问师来欲何取。\n相逢莫作一日留，袖取鄞江过淮右。",
        "dynasty": "宋",
        "collection_info": null
    },
    {
        "title": "四祖山",
        "author": "王之道",
        "content": "黄梅西去一舍许，奔走龙天瞻四祖。\n师今何往昔何来，占断金沙长作主。\n须知至道本不灭，岂独高名固非取。\n偶传衣钵继三世，遂配云中诏千古。\n寺藏岩腹蟠地轴，塔据峰巅立天柱。\n棱层石栈斜瓮玉，缭绕溪流缓萦组。\n月明飞瀑百虹挂，风撼长松万蛟舞。\n路通涧谷横略彴，树霭烟霞团缕数。\n清阴扫径初入夏，苍藓封庭新过雨。\n留连归客获聨辔，邂逅主僧还接武。\n请观异事花五叶，愿结胜缘香一缕。\n何人为作锦鷄梦，此意他年铭肺腑。",
        "dynasty": "宋",
        "collection_info": null
    },
    {
        "title": "和荀晋仲题法隆韵",
        "author": "王之道",
        "content": "去来何所喜，一雨应澄清。\n憔悴有生理，嘆嗟成颂声。\n酒垆从客醉，村畽问农耕。\n深得诹询意，谁能继此行。",
        "dynasty": "宋",
        "collection_info": null
    },
    {
        "title": "和沈进可检法秋夜饮客待月",
        "author": "王之道",
        "content": "欲雨云容合，濒江水气浮。\n笑谈初入夜，灯火适逢秋。\n巧借三豪便，还成一醉谋。\n投琼酬木李，秪使老夫羞。",
        "dynasty": "宋",
        "collection_info": null
    },
    {
        "title": "冬夜对月怀彦逢弟",
        "author": "王之道",
        "content": "荒庭寒有月，穷巷静无声。\n坐想积年别，遥同今夕明。\n蹉跎前进士，憔悴老书生。\n短棹归来好，邉城久偃兵。",
        "dynasty": "宋",
        "collection_info": null
    },
    {
        "title": "和沈次韩历阳归来见寄",
        "author": "王之道",
        "content": "腊近梅争白，冬温柳渐黄。\n强吟诗思涩，幽步野情长。\n别去嗟何阔，归来肯遽忘。\n开缄得佳句，和气溢寒鄊。",
        "dynasty": "宋",
        "collection_info": null
    },
    {
        "title": "和魏定父",
        "author": "王之道",
        "content": "十里南溪路，思君一望间。\n黄花秋色老，红叶露痕殷。\n似说亲朋集，遥知杖屦閒。\n徘徊松径晚，踏破紫苔斑。",
        "dynasty": "宋",
        "collection_info": null
    },
    {
        "title": "和子薳官牌夹口韵是日闻官军破虔贼",
        "author": "王之道",
        "content": "滞留嗟是役，艰险笑吾生。\n此去和风顺，朝来虔贼平。\n湖山争喜气，雁鹜送欢声。\n千里前塘路，应知客念轻。",
        "dynasty": "宋",
        "collection_info": null
    },
    {
        "title": "和刘与可二首  其一",
        "author": "王之道",
        "content": "老来无柰懒，春至不胜情。\n万石嗟遗迹，双鱼谢寄声。\n压花朝雨重，酾酒夜泉鸣。\n细把君诗读，冰壶表裏清。",
        "dynasty": "宋",
        "collection_info": null
    },
    {
        "title": "和刘与可二首  其二",
        "author": "王之道",
        "content": "野塘春草遍，芳树老藤纒。\n远信占黄耳，清游任白颠。\n山光晴抹黛，湖气暖腾烟。\n我有邉韶癖，何妨昼日眠。",
        "dynasty": "宋",
        "collection_info": null
    },
    {
        "title": "和历阳李簿见寄",
        "author": "王之道",
        "content": "短鬓纷垂白，衰颜悴带黄。\n多寒冬更甚，少睡夜能长。\n旧学长荒废，新知感爱忘。\n何时一樽酒，谈咏带江乡。",
        "dynasty": "宋",
        "collection_info": null
    },
    {
        "title": "和因格非见寄二首  其一",
        "author": "王之道",
        "content": "青山如我约，终日对柴门。\n学道未忘念，怀君空断魂。\n时来当有用，事往置无论。\n反覆新诗读，谁知老眼昏。",
        "dynasty": "宋",
        "collection_info": null
    },
    {
        "title": "和因格非见寄二首  其二",
        "author": "王之道",
        "content": "兀坐时看屋，閒居昼掩门。\n吴吟聊遣兴，楚些欲招魂。\n否泰宜周易，行藏付鲁论。\n不须伤老大，眠食度朝昏。",
        "dynasty": "宋",
        "collection_info": null
    },
    {
        "title": "和程德远二首  其一",
        "author": "王之道",
        "content": "寓问发函旧，论交倾盖新。\n几年瞻翰墨，今日侍光尘。\n御侮烦骁将，扶颠倚大臣。\n相逢更可恨，对酒漉陶巾。",
        "dynasty": "宋",
        "collection_info": null
    },
    {
        "title": "和程德远二首  其二",
        "author": "王之道",
        "content": "未尽通宵话，犹如一日秋。\n壮怀天共远，归意雨同留。\n灯烬何明灭，蛩声静应酬。\n十年为客梦，应不负瀛洲。",
        "dynasty": "宋",
        "collection_info": null
    },
    {
        "title": "追和老杜江上",
        "author": "王之道",
        "content": "独坐日将夕，凄凄风雨秋。\n寒灯照孤屋，欹榻拥疏裘。\n身世槐安国，功名蜃化楼。\n归欤老居士，踪迹继浮休。",
        "dynasty": "宋",
        "collection_info": null
    },
    {
        "title": "和彦时兄赠王广济",
        "author": "王之道",
        "content": "往矣古循吏，贤哉今长民。\n牛羊归落日，桑柘殿余春。\n共学知名久，相逢见面新。\n疮痍頼休养，犹喜见斯人。",
        "dynasty": "宋",
        "collection_info": null
    },
    {
        "title": "和王觉民简褒山因上人枣岭魏欣然二首  其一",
        "author": "王之道",
        "content": "七行才业在，宁久困无津。\n秋到搏风翼，春迴纵壑鳞。\n褒山方竞秀，枣岭益争新。\n珍重二三子，诗骚追古人。",
        "dynasty": "宋",
        "collection_info": null
    },
    {
        "title": "和王觉民简褒山因上人枣岭魏欣然二首  其二",
        "author": "王之道",
        "content": "君来踰半月，未果一尊同。\n湖水寒应碧，山梨雨自红。\n何时过北牗，今日转西风。\n相去无他地，孤城杖屦中。",
        "dynasty": "宋",
        "collection_info": null
    },
    {
        "title": "酬陈勉仲勉仲寄示诸公所和黄字韵诗轴且责其归重念匹夫怀璧之罪不敢靳因復和其韵反之",
        "author": "王之道",
        "content": "失梳蓬鬓结，欠洗垢衣黄。\n我欲齐荣辱，谁能较短长。\n贱贫犹不去，富贵慎无忘。\n岂敢贪怀璧，春秋戒越乡。",
        "dynasty": "宋",
        "collection_info": null
    },
    {
        "title": "和秦寿之题蕲春驿浸月轩",
        "author": "王之道",
        "content": "千山初过雨，万籁不鸣风。\n宝鑑沉寒水，冰轮上太空。\n竹梢低蘸碧，枫叶冷浮红。\n终欲金沙去，经营一畆宫。",
        "dynasty": "宋",
        "collection_info": null
    },
    {
        "title": "吴兴舟中有作",
        "author": "王之道",
        "content": "大泽知何处，扁舟快此行。\n绮罗纷胜赏，歌吹溢欢声。\n茭葑春还合，波涛暮自平。\n临风一披拂，谁识未归情。",
        "dynasty": "宋",
        "collection_info": null
    },
    {
        "title": "遣兴",
        "author": "王之道",
        "content": "步屧随儿辈，临池得凭栏。\n久阴东虹断，小满北风寒。\n点水荷三迭，依墻竹数竿。\n乍晴何所喜，云际远山攅。",
        "dynasty": "宋",
        "collection_info": null
    },
    {
        "title": "和龚圣任冬日即事",
        "author": "王之道",
        "content": "老怯繁霜劲，閒怜爱日温。\n御寒朝强酒，防寇夜撑门。\n采荠篱根地，观梅郭外春。\n余生何所託，归命大慈尊。",
        "dynasty": "宋",
        "collection_info": null
    },
    {
        "title": "和秦寿之题黄州郡楼",
        "author": "王之道",
        "content": "西北张霞绮，东南漾月波。\n登临笻作马，吟咏笔翻河。\n思与苍霞远，情同白水多。\n新诗清且丽，标致压阴何。",
        "dynasty": "宋",
        "collection_info": null
    },
    {
        "title": "和子薳春江用老杜韵",
        "author": "王之道",
        "content": "欲去未成去，朔风鸣怒涛。\n片帆洲外举，列岫雾中高。\n竹屋雨沾被，纸窗寒透袍。\n遥应望归艇，向夕走儿曹。",
        "dynasty": "宋",
        "collection_info": null
    },
    {
        "title": "送彦逢弟赴西兴盐场",
        "author": "王之道",
        "content": "闻道西兴去，全家共小舟。\n别离江北岸，怀抱海东头。\n闪闪风帆远，滔滔雪浪浮。\n苕溪在何许，应为故人留。",
        "dynasty": "宋",
        "collection_info": null
    },
    {
        "title": "送安丰判官江叔夜用菊花韵",
        "author": "王之道",
        "content": "冬温行色好，江上菊花黄。\n鄊味莼羮美，皇恩诰墨香。\n招延从北海，吟咏继东阳。\n别后如相忆，时应问草堂。",
        "dynasty": "宋",
        "collection_info": null
    },
    {
        "title": "秋日喜雨题周材老壁",
        "author": "王之道",
        "content": "大旱弥千里，群心廹望霓。\n檐声闻夜溜，山气见朝隮。\n处暑余三日，高原满一犂。\n我来何所喜，焦槁免无泥。",
        "dynasty": "宋",
        "collection_info": null
    },
    {
        "title": "立春和孙子绍二首  其一",
        "author": "王之道",
        "content": "老穷推不去，湖海又逢春。\n懒復论三甲，空惊荐五辛。\n柳梢寒已动，萱草暖还新。\n我亦寰中物，因君试问津。",
        "dynasty": "宋",
        "collection_info": null
    },
    {
        "title": "立春和孙子绍二首  其二",
        "author": "王之道",
        "content": "南浦初开冻，东郊未去寒。\n芳华归草木，生意入门阑。\n绿蚁供瑶瓮，青丝送玉盘。\n新诗妙当世，赋答敢辞难。",
        "dynasty": "宋",
        "collection_info": null
    },
    {
        "title": "题许公寨驿",
        "author": "王之道",
        "content": "畏景还迎日，追凉偶遡风。\n泉声山上下，松影路西东。\n远览心犹壮，清吟语自工。\n雨多何所喜，郡国庆年丰。",
        "dynasty": "宋",
        "collection_info": null
    },
    {
        "title": "和鲁如晦春日过定远山口",
        "author": "王之道",
        "content": "雨足塍塍水，春晴处处花。\n畏涂双隻堠，荒戍两三家。\n心折朝鸣鹿，魂惊暮集鸦。\n想君行役苦，愁蹙不成嗟。",
        "dynasty": "宋",
        "collection_info": null
    },
    {
        "title": "丹阳湖阻风二首  其一",
        "author": "王之道",
        "content": "水阔风还怒，舟轻浪更颠。\n云容初过雨，湖势欲吞天。\n沙觜青枫外，鱼罾白鸟邉。\n夕阳应到岸，沉醉酒家眠。",
        "dynasty": "宋",
        "collection_info": null
    },
    {
        "title": "丹阳湖阻风二首  其二",
        "author": "王之道",
        "content": "老去心犹壮，诗成喜欲颠。\n时危思报主，穷极待呼天。\n归梦先湖外，离情到酒邉。\n晚来风更恶，舟卧不成眠。",
        "dynasty": "宋",
        "collection_info": null
    },
    {
        "title": "和潘泽之沈元吉泛舟湖上",
        "author": "王之道",
        "content": "散骑真前辈，休文即当家。\n泛舟成丽句，散绮见余霞。\n惊去沙鸥没，招来酒斾斜。\n春归何处觅，篱角见金沙。",
        "dynasty": "宋",
        "collection_info": null
    },
    {
        "title": "赠严彦醇",
        "author": "王之道",
        "content": "一别三年久，重来两鬓苍。\n瘦笻扶蹇步，新茗搅枯肠。\n得句情还适，逢人话颇长。\n湖山元不改，丧乱我心伤。",
        "dynasty": "宋",
        "collection_info": null
    },
    {
        "title": "中秋  其一",
        "author": "王之道",
        "content": "静院三更雨，楼台一点风。\n新诗愁恨裏，故国梦魂中。\n节物它郷异，交情我辈同。\n眼前多怪事，咄咄强书空。",
        "dynasty": "宋",
        "collection_info": null
    },
    {
        "title": "中秋  其二",
        "author": "王之道",
        "content": "出户喜折屐，江天来翠岑。\n看云忘久立，待月动微吟。\n闗塞重回首，简编劳繫心。\n琴中有山水，应解遇知音。",
        "dynasty": "宋",
        "collection_info": null
    },
    {
        "title": "题北庄用陈勉仲韵",
        "author": "王之道",
        "content": "幽亭临水竹，云是使君庄。\n秋霁来观稼，春融赋采桑。\n纳凉供芡实，载酒摘莲房。\n坐得牧民术，也应如牧羊。",
        "dynasty": "宋",
        "collection_info": null
    },
    {
        "title": "用陈阜卿劝农韵呈宣城太守  其一",
        "author": "王之道",
        "content": "何处催耕早，宣城刺史先。\n旗麾明晓市，耒耜徧晴川。\n道路欢声接，樽罍丽景鲜。\n似闻携百榼，分饷及高年。",
        "dynasty": "宋",
        "collection_info": null
    },
    {
        "title": "用陈阜卿劝农韵呈宣城太守  其二",
        "author": "王之道",
        "content": "欲知人意喜，万户鬰炉烟。\n纱帽花垂额，金巵酒到莲。\n岁丰端可卜，农劝竞相传。\n往矣南阳政，今追召父贤。",
        "dynasty": "宋",
        "collection_info": null
    },
    {
        "title": "烧火用陈西麓韵",
        "author": "王之道",
        "content": "烧火驱寒去，衔杯待暖回。\n家书万金值，怀抱一时开。\n腊雪犹栖树，风光已着梅。\n相过随处好，未怪损梅苔。",
        "dynasty": "宋",
        "collection_info": null
    },
    {
        "title": "题黄梅驿舍壁间",
        "author": "王之道",
        "content": "石润占梅雨，山寒应麦秋。\n清风鸣翠篠，疏雨湿红榴。\n古驿苔封砌，荒城柳映楼。\n高吟一瓯茗，聊为故人留。",
        "dynasty": "宋",
        "collection_info": null
    },
    {
        "title": "太湖呈邵公晋沈元吉",
        "author": "王之道",
        "content": "半月江湖上，晚来方得风。\n挂帆谁共快，到岸偶相逢。\n可是过从旧，都缘臭味同。\n长亭一樽茗，亲厚意何穷。",
        "dynasty": "宋",
        "collection_info": null
    },
    {
        "title": "秋夜对月",
        "author": "王之道",
        "content": "青廓经新雨，扶疏桂影秋。\n夜凉山色静，风细水光浮。\n坐久因忘寐，诗成得散愁。\n愿言乘此兴，同赋庾公楼。",
        "dynasty": "宋",
        "collection_info": null
    },
    {
        "title": "春日无为道中",
        "author": "王之道",
        "content": "旱甚山光暗，风颠日色微。\n桑芽蝱翅小，荻笋彘肩肥。\n野寺看题壁，村垆问典衣。\n春容良不恶，杨柳正依依。",
        "dynasty": "宋",
        "collection_info": null
    },
    {
        "title": "归自合肥于四顶山绝湖呈孙仁叔抑之",
        "author": "王之道",
        "content": "达岸三时顷，瞻山四顶賖。\n乔林知马尾，乱石见麞牙。\n水脚浮青靛，湖唇滉白沙。\n渔人收辏网，归去日西斜。",
        "dynasty": "宋",
        "collection_info": null
    },
    {
        "title": "呈蔡元德二首  其一",
        "author": "王之道",
        "content": "别来閒计日，一日似三秋。\n顾我无能老，逢君始欲愁。\n诗情今转胜，交契久还稠。\n学问神龟似，当年继践猷。",
        "dynasty": "宋",
        "collection_info": null
    },
    {
        "title": "呈蔡元德二首  其二",
        "author": "王之道",
        "content": "一叶黄梅雨，潺潺过麦秋。\n昏沉浑似醉，憔悴不禁愁。\n渠溢门庭淖，园荒草树稠。\n乍晴酬绝唱，何幸对风猷。",
        "dynasty": "宋",
        "collection_info": null
    },
    {
        "title": "蒙城早行",
        "author": "王之道",
        "content": "残月千家闭，荒城万窍号。\n举头华盖近，回睇启明高。\n野逈霜迎面，风清冷透袍。\n十年河上路，从此步金鳌。",
        "dynasty": "宋",
        "collection_info": null
    },
    {
        "title": "固陵道中",
        "author": "王之道",
        "content": "道路榛菅合，装赍咫尺迷。\n陟冈还见塔，下阪忽逢溪。\n逈野鸣朝麂，疏茨撼午鷄。\n固陵何处是，弛担日应西。",
        "dynasty": "宋",
        "collection_info": null
    },
    {
        "title": "广济道中",
        "author": "王之道",
        "content": "晓日挂林麓，秋风入涧阿。\n野禽飞自语，田父笑相过。\n村畽仓箱富，山蹊芋栗多。\n一鞭聊策蹇，驰上小罗坡。",
        "dynasty": "宋",
        "collection_info": null
    },
    {
        "title": "沙窝道中",
        "author": "王之道",
        "content": "十里沙窝路，晴云向暮开。\n褰裳九过水，驻马一观梅。\n岁晚松篁茂，山寒虎豹哀。\n不因王事迫，谁肯此间来。",
        "dynasty": "宋",
        "collection_info": null
    },
    {
        "title": "舟过三丫河",
        "author": "王之道",
        "content": "揺落蒹葭浦，荒凉雁鹜村。\n吴柑迎齿冷，鲁酒着颜温。\n水涩风还逆，天寒日自暾。\n不堪归思乱，鸟鹊闹黄昏。",
        "dynasty": "宋",
        "collection_info": null
    },
    {
        "title": "过白羊市",
        "author": "王之道",
        "content": "小市环农畆，长桥接佛宫。\n扁舟帆影日，幽鸟柳阴风。\n沙觜浅深水，树梢红白茸。\n乍闻秋籴贱，吾亦庆年丰。",
        "dynasty": "宋",
        "collection_info": null
    },
    {
        "title": "立春示儿二首  其一",
        "author": "王之道",
        "content": "雪尽适霑雨，腊穷初得春。\n上冰鱼意乐，出谷鸟声新。\n便觉风光好，何忧活计贫。\n一樽聊共醉，疏率见吾真。",
        "dynasty": "宋",
        "collection_info": null
    },
    {
        "title": "立春示儿二首  其二",
        "author": "王之道",
        "content": "朝来何所喜，人唱玉楼春。\n酒着心还壮，诗成思转新。\n士衡宁久困，曲逆岂长贫。\n千载风云会，欣逢圣主真。",
        "dynasty": "宋",
        "collection_info": null
    },
    {
        "title": "追和李义山赋菊二首  其一",
        "author": "王之道",
        "content": "嫩萼犹封绿，繁英已醉黄。\n雨余三径晚，秋到一枝香。\n滴滴盈朝露，晖晖映夕阳。\n何妨浮玉斚，共醉木兰堂。",
        "dynasty": "宋",
        "collection_info": null
    },
    {
        "title": "追和李义山赋菊二首  其二",
        "author": "王之道",
        "content": "团团青盖小，拂拂御袍黄。\n翠叶凌霜秀，繁英浥露香。\n浮觞追北牖，饮水记南阳。\n采采东篱下，行歌对草堂。",
        "dynasty": "宋",
        "collection_info": null
    },
    {
        "title": "和沈次韩秋日雨后督子厚报",
        "author": "王之道",
        "content": "江槛连朝雨，山斋昨夜凉。\n不知新稻熟，深怪晚炊香。\n得句君应喜，闻风我漫狂。\n绣溪行乐处，云水几千章。",
        "dynasty": "宋",
        "collection_info": null
    },
    {
        "title": "秋日即事三首  其一",
        "author": "王之道",
        "content": "晚来何所喜，急雨洗新秋。\n幸遂登高赋，应容遇胜留。\n藕花明远近，鸥鸟任沉浮。\n不用挥纨扇，何妨醉玉舟。",
        "dynasty": "宋",
        "collection_info": null
    },
    {
        "title": "秋日即事三首  其二",
        "author": "王之道",
        "content": "今日知何日，西风正得秋。\n天心方祚汉，人物合师留。\n才略烦威敌，声名頼镇浮。\n不妨临赋乐，泛泛有杨舟。",
        "dynasty": "宋",
        "collection_info": null
    },
    {
        "title": "秋日即事三首  其三",
        "author": "王之道",
        "content": "俛仰黄花集，澄清九月秋。\n预愁新任迫，难为故人留。\n风去山光合，江迴水气浮。\n何当脱羁绊，同办五湖舟。",
        "dynasty": "宋",
        "collection_info": null
    },
    {
        "title": "雪晴三首  其一",
        "author": "王之道",
        "content": "雪压千山浄，云披万里晴。\n木冰争霁色，檐雨碎寒声。\n静映吟窗冷，轻浮茗椀清。\n最宜今夜月，来借短檠明。",
        "dynasty": "宋",
        "collection_info": null
    },
    {
        "title": "雪晴三首  其二",
        "author": "王之道",
        "content": "湖山开宿霭，院落快新晴。\n滉漾溶银色，潺湲过雨声。\n味增茶品胜，光夺月华清。\n放出东墻角，梅花数点明。",
        "dynasty": "宋",
        "collection_info": null
    },
    {
        "title": "雪晴三首  其三",
        "author": "王之道",
        "content": "气暾寒日晓，光照远山晴。\n邹谷有春意，袁门闻履声。\n映书何自苦，炙背不妨清。\n邂逅逢诗将，高吟眼倍明。",
        "dynasty": "宋",
        "collection_info": null
    },
    {
        "title": "和余时中元夕二首  其一",
        "author": "王之道",
        "content": "今夕知何夕，熈熈万室春。\n歌楼醒醉客，灯市往来人。\n劝酒行杯促，联诗得句新。\n铜壶休见廹，欢笑正相亲。",
        "dynasty": "宋",
        "collection_info": null
    },
    {
        "title": "和余时中元夕二首  其二",
        "author": "王之道",
        "content": "罗绮行歌夜，杯盘坐笑春。\n舞衫催急管，步障拥佳人。\n灯火珠星粲，楼台璧月新。\n传柑良可乐，黼座玉音亲。",
        "dynasty": "宋",
        "collection_info": null
    },
    {
        "title": "次韵鲁如晦七夕",
        "author": "王之道",
        "content": "今夕知何夕，相逢莫漫愁。\n凉飔开北牖，新月挂西楼。\n重惜经年别，贪延数刻秋。\n明朝河汉隔，西向望牵牛。",
        "dynasty": "宋",
        "collection_info": null
    },
    {
        "title": "秋日郊行",
        "author": "王之道",
        "content": "断桥临野水，疏屋见人家。\n嫩绿几畦菜，深黄三径花。\n断云行自逐，征雁望还賖。\n好访韩湘去，山林养白鸦。",
        "dynasty": "宋",
        "collection_info": null
    },
    {
        "title": "閒眠二首  其一",
        "author": "王之道",
        "content": "乍暖经行久，新凉出浴初。\n酒酣春昼永，食饱午钟余。\n我懒喜聊復，君閒应乐胥。\n年来苦奔走，此味竟何如。",
        "dynasty": "宋",
        "collection_info": null
    },
    {
        "title": "閒眠二首  其二",
        "author": "王之道",
        "content": "秋怀一事无，暑尽昼凉初。\n竹户静长闭，藜床安有余。\n逍遥化蝴蝶，容易入华胥。\n天上多官府，神仙恐不如。",
        "dynasty": "宋",
        "collection_info": null
    },
    {
        "title": "閒居",
        "author": "王之道",
        "content": "五斗不尔竞，一区聊自营。\n閒看探花信，静坐听松声。\n约客酒初熟，访僧诗漫成。\n有时过闾里，往往竞邀迎。",
        "dynasty": "宋",
        "collection_info": null
    },
    {
        "title": "独步",
        "author": "王之道",
        "content": "饱余惟欲睡，散睡步东园。\n雨足富莲子，年丰多稻孙。\n崎岖穷竹径，诘曲遍花源。\n何必冠童辈，偕来笑语喧。",
        "dynasty": "宋",
        "collection_info": null
    },
    {
        "title": "逍遥堂二首  其一",
        "author": "王之道",
        "content": "独坐虚堂寂，烟销瓦博山。\n出游鱼自乐，飞倦鸟知还。\n花气清风远，槐阴白昼閒。\n逍遥入诗思，落笔笑谈间。",
        "dynasty": "宋",
        "collection_info": null
    },
    {
        "title": "逍遥堂二首  其二",
        "author": "王之道",
        "content": "娜婀风前竹，空蒙雨外山。\n孤云心共远，短艇兴俱还。\n酒有双莲胜，诗无一字閒。\n因君成怅想，时到梦魂间。",
        "dynasty": "宋",
        "collection_info": null
    },
    {
        "title": "饱食",
        "author": "王之道",
        "content": "予亦属厌耳，女寛何嘆三。\n一箪傥知足，八珍自忘贪。\n驼峰擅西北，瑶柱夸东南。\n但愿无是馁，藜羮非我惭。",
        "dynasty": "宋",
        "collection_info": null
    },
    {
        "title": "放船和子薳韵",
        "author": "王之道",
        "content": "冬温寒日好，岁晚早梅开。\n帆脚随风转，江流与岸迴。\n坐怜青嶂远，静见白鸥来。\n水驿三千里，斯游亦壮哉。",
        "dynasty": "宋",
        "collection_info": null
    },
    {
        "title": "追和东坡倦夜一首",
        "author": "王之道",
        "content": "风阁开还闭，龛灯暗復明。\n竹间听露滴，庭际看云行。\n皎月千门静，微风一座清。\n只今廷诤者，谁復继元成。",
        "dynasty": "宋",
        "collection_info": null
    },
    {
        "title": "和子薳泛江送客用老杜韵",
        "author": "王之道",
        "content": "北风还入夜，波怒未能平。\n江气云烟重，山光水墨轻。\n荧荧渔火乱，惨惨暮寒生。\n咫尺淮郷路，淹留繫此情。",
        "dynasty": "宋",
        "collection_info": null
    },
    {
        "title": "久客和子薳用老杜韵",
        "author": "王之道",
        "content": "舟解风还顺，江神亦世情。\n滞留三月过，攀送一帆轻。\n行止闗吾道，穷通任此生。\n梅梢春已动，冰雪漫纵横。",
        "dynasty": "宋",
        "collection_info": null
    },
    {
        "title": "历阳倅蒙庵郑公卒于位记岁在丁丑与仆有交承之契方来自镇西而仆亦自安丰往邂逅于合肥驿中获为三日之款所谈无非周易太玄老庄之书开警蒙昧多矣公平生学佛行一着端的不昧所谓毫髪无遗恨者仆老矣请从其后而为浄土之游似不晚也作是诗以弔之  其一",
        "author": "王之道",
        "content": "我倅安丰日，君来自历阳。\n交承分彼此，邂逅及行藏。\n精义通玄易，微言妙老庄。\n刹那今十稔，叹仰未能忘。",
        "dynasty": "宋",
        "collection_info": null
    },
    {
        "title": "历阳倅蒙庵郑公卒于位记岁在丁丑与仆有交承之契方来自镇西而仆亦自安丰往邂逅于合肥驿中获为三日之款所谈无非周易太玄老庄之书开警蒙昧多矣公平生学佛行一着端的不昧所谓毫髪无遗恨者仆老矣请从其后而为浄土之游似不晚也作是诗以弔之  其二",
        "author": "王之道",
        "content": "东晋陶元亮，西京董仲舒。\n高风敦薄俗，妙论见遗书。\n水石伤新窆，松篁惨旧庐。\n楞伽今在否，此道发眀初。",
        "dynasty": "宋",
        "collection_info": null
    },
    {
        "title": "哭韩积中二首  其一",
        "author": "王之道",
        "content": "命矣穷张籍，归哉病长卿。\n焦湖家自远，畏日我同行。\n想像分携处，依稀謦欬声。\n仙踪向西路，回首泪纵横。",
        "dynasty": "宋",
        "collection_info": null
    },
    {
        "title": "哭韩积中二首  其二",
        "author": "王之道",
        "content": "多能倾相府，高义着房州。\n脱略通侯贵，追随逐客游。\n敢论当世比，曾向古人求。\n怊怅今楼护，黄泉已再秋。",
        "dynasty": "宋",
        "collection_info": null
    },
    {
        "title": "哀陈夫子  其一",
        "author": "王之道",
        "content": "不见陈夫子，依稀四载余。\n云亡前日信，报葬几时书。\n玉轴千篇在，牙籖万卷储。\n九原应有恨，新第落成初。",
        "dynasty": "宋",
        "collection_info": null
    },
    {
        "title": "哀陈夫子  其二",
        "author": "王之道",
        "content": "去矣君何速，闻之我重悲。\n席尘埋古鼎，书蠧入新诗。\n鸿雁嗟安仰，枌揄痛莫追。\n木瓜惭未报，临纸涕涟洏。",
        "dynasty": "宋",
        "collection_info": null
    },
    {
        "title": "哀汤与立父  其一",
        "author": "王之道",
        "content": "薄俗久不竞，丘园多逸民。\n闻君轻去世，令我重沾巾。\n一梦苕溪晓，千年石堵春。\n人情不能已，南望哭江滨。",
        "dynasty": "宋",
        "collection_info": null
    },
    {
        "title": "哀汤与立父  其二",
        "author": "王之道",
        "content": "一门今七世，谁復似君家。\n盛事追公艺，高风暎伯华。\n板舆方就养，玉树遽兴嗟。\n叔子今何在，魂应到马牙。",
        "dynasty": "宋",
        "collection_info": null
    },
    {
        "title": "哀汤与立父  其三",
        "author": "王之道",
        "content": "尚记宣和末，贤科擢阿戎。\n义方传辇下，士誉走江东。\n贺厦心虽切，披云意自忡。\n思君想眉目，悲咽对西风。",
        "dynasty": "宋",
        "collection_info": null
    },
    {
        "title": "哀徐朝义恭人潘氏  其一",
        "author": "王之道",
        "content": "爱子心惟壹，宜家语不烦。\n雨添南涧藻，风偃北堂萱。\n鬰鬰今同穴，诜诜正满门。\n善哉摩顶记，归奉大慈尊。",
        "dynasty": "宋",
        "collection_info": null
    },
    {
        "title": "哀徐朝义恭人潘氏  其二",
        "author": "王之道",
        "content": "城见三千岁，人终八十春。\n从夫安乐近，拜佛率陀新。\n婉娈书彤管，凄凉叹棘薪。\n中郎有贤子，遗泽擢平津。",
        "dynasty": "宋",
        "collection_info": null
    },
    {
        "title": "和秦寿之题靖安栖霞观",
        "author": "王之道",
        "content": "飞观临无地，江天在目中。\n晚霞工射日，秋水欲浮空。\n蓼岸深迷绿，枫林远映红。\n归欤还可喜，千里一帆风。",
        "dynasty": "宋",
        "collection_info": null
    },
    {
        "title": "夏日归自宝林二首  其一",
        "author": "王之道",
        "content": "十里招提路，崎岖祝圣归。\n青黄原上麦，红白草间薇。\n正看云容合，俄惊雨脚飞。\n余花被霑湿，芳气袭人衣。",
        "dynasty": "宋",
        "collection_info": null
    },
    {
        "title": "夏日归自宝林二首  其二",
        "author": "王之道",
        "content": "远岫升初日，长林霭曙烟。\n峰迴遥见塔，溪转静鸣泉。\n竹箨新披锦，茅花欲擘绵。\n清和多美荫，归路得蹁蹮。",
        "dynasty": "宋",
        "collection_info": null
    },
    {
        "title": "和詹德秀出南汰二首  其一",
        "author": "王之道",
        "content": "晓出东郊路，春霖数尺泥。\n湖山供胜赏，花草觅新题。\n坐听鸣鸿北，归看落日西。\n乍晴何所喜，芳树早莺啼。",
        "dynasty": "宋",
        "collection_info": null
    },
    {
        "title": "和詹德秀出南汰二首  其二",
        "author": "王之道",
        "content": "小沼鸣蛙吹，虚堂堕燕泥。\n对花容命酒，书事喜分题。\n僧舍乔林北，田家古道西。\n鹁鸠晴唤妇，谷谷傍人啼。",
        "dynasty": "宋",
        "collection_info": null
    },
    {
        "title": "题香岩与何希渊陈勉仲联辔",
        "author": "王之道",
        "content": "市井三墪北，招提百丈东。\n晴云披叆叇，寒日弄曈昽。\n滴沥林梢雨，凄凉盖影风。\n我惭追骥足，策蹇走巴僮。",
        "dynasty": "宋",
        "collection_info": null
    },
    {
        "title": "东灵鹫",
        "author": "王之道",
        "content": "松盖雨还偃，云扉风自闗。\n纵横两溪水，高下万重山。\n入室三弹指，临渊一点颜。\n悬知少来往，石笋绿苔斑。",
        "dynasty": "宋",
        "collection_info": null
    },
    {
        "title": "题石碛明因院用李端叔韵",
        "author": "王之道",
        "content": "楚汉干戈地，岿然见此山。\n艰难思帝业，牢落漫禅关。\n野鸟惊人散，江湖到岸邉。\n明朝又东去，空羡阿师閒。",
        "dynasty": "宋",
        "collection_info": null
    },
    {
        "title": "题法轮寺",
        "author": "王之道",
        "content": "孤塔云烟外，荒蹊草莽间。\n蓼花红糁碎，枫叶绛绡殷。\n送客三溪远，逢僧半日閒。\n功名休览镜，沦落鬓毛斑。",
        "dynasty": "宋",
        "collection_info": null
    },
    {
        "title": "题宣州书堂山寺",
        "author": "王之道",
        "content": "书堂形胜好，山转与江抛。\n泉古应黄蘖，亭新换白茅。\n雨余苍藓合，春晚绿阴交。\n欲问香岩旨，风林竹自敲。",
        "dynasty": "宋",
        "collection_info": null
    },
    {
        "title": "秋日游南汰二首  其一",
        "author": "王之道",
        "content": "小雨霑秋旱，清曦霁晓氛。\n山留归壑水，风送过江云。\n碧瓦觚棱出，黄茅兔径分。\n高僧似相喜，茗饮话殷勤。",
        "dynasty": "宋",
        "collection_info": null
    },
    {
        "title": "秋日游南汰二首  其二",
        "author": "王之道",
        "content": "松篁团野色，葭薍接江氛。\n芳菊开新雨，晴天扫片云。\n村醪过寺共，风袂转山分。\n邂逅梅夫子，清谈得致勤。",
        "dynasty": "宋",
        "collection_info": null
    },
    {
        "title": "次因上人韵",
        "author": "王之道",
        "content": "一从潜水别，三见菊花黄。\n旧好论交笃，新诗引兴长。\n劳生閒自笑，道术淡相忘。\n蝴蝶秋来懒，时应到睡乡。",
        "dynasty": "宋",
        "collection_info": null
    },
    {
        "title": "送浮屠善慧东游",
        "author": "王之道",
        "content": "西去方祈谷，东来适佩萸。\n凄风梧脱叶，积雨稻生蚨。\n诗骨寒岩木，禅心古庙炉。\n莫将明月句，容易谒姑苏。",
        "dynasty": "宋",
        "collection_info": null
    },
    {
        "title": "送浮屠道郭云游",
        "author": "王之道",
        "content": "何必袁州去，尘尘小释迦。\n一笻非外物，四海即吾家。\n晓色霜还重，秋容菊正华。\n此行良不恶，冬笋已排牙。",
        "dynasty": "宋",
        "collection_info": null
    },
    {
        "title": "和巩兴宗题回峰寺赠明山主",
        "author": "王之道",
        "content": "江共烟云远，山连薮泽长。\n日从三伏烈，风借九秋凉。\n休作桃花观，聊同柏子香。\n相逢无一事，不必下禅床。",
        "dynasty": "宋",
        "collection_info": null
    },
    {
        "title": "宁公新拜首座因赠",
        "author": "王之道",
        "content": "着书新奏御，优诏及禅扉。\n首座名虽贵，家山老未归。\n磬声寒绕枕，塔影静侵衣。\n终忆西湖上，秋风白鸟飞。",
        "dynasty": "宋",
        "collection_info": null
    },
    {
        "title": "春日游西塔示本上人",
        "author": "王之道",
        "content": "暇日搜奇胜，羸骖适莽苍。\n幽花撩醉眼，早麦慰饥肠。\n佛屋几间在，村墟三里长。\n廉纤晚来雨，未觉客心伤。",
        "dynasty": "宋",
        "collection_info": null
    },
    {
        "title": "春日书怀  其一",
        "author": "王之道",
        "content": "野桃经雨烂争华，似促畦丁种早瓜。\n不见少年閒信马，空怜寒士出无车。\n泥融近水芹抽叶，地暖依墻荠放花。\n偶忆惠连春草句，夜来魂梦到天涯。",
        "dynasty": "宋",
        "collection_info": null
    },
    {
        "title": "春日书怀  其二",
        "author": "王之道",
        "content": "高文知已动天庭，昨日春雷下六丁。\n济旱会施惟肖雨，举贤先应少微星。\n行趋北阙形神健，坐对东风醉梦醒。\n连日暖烟随处好，吴山应胜越山青。",
        "dynasty": "宋",
        "collection_info": null
    },
    {
        "title": "立春小酌呈诸兄",
        "author": "王之道",
        "content": "共喜春随晓色来，东郊欢踊赛牛迴。\n破寒青转芜菁叶，抵日红抽芍药荄。\n岁换未劳惊我壮，酒封聊復为君开。\n上林不负迁乔约，百蛰同惊此夜雷。",
        "dynasty": "宋",
        "collection_info": null
    },
    {
        "title": "和伯父仲球立春即事二首  其一",
        "author": "王之道",
        "content": "怪得青腰稍霁威，却应缇室报飞灰。\n揺风柳带缘冰重，破冻溪流与岸迴。\n群盗传闻湖外去，愁云凖拟岁前开。\n玉盘丝菜今萧索，頼有诗筒日往来。",
        "dynasty": "宋",
        "collection_info": null
    },
    {
        "title": "和伯父仲球立春即事二首  其二",
        "author": "王之道",
        "content": "对雪酬春付酒杯，兵余真似復然灰。\n路通千里传书去，人喜三军破贼迴。\n梅萼封檀香未彻，湖声撞玉冻初开。\n疏篱败屋休兴叹，幸事群凶不再来。",
        "dynasty": "宋",
        "collection_info": null
    },
    {
        "title": "春日有感示魏定父",
        "author": "王之道",
        "content": "聚散时来不自由，相逢相别欲何尤。\n韦皋况有三年约，陶谷端非一日谋。\n残角为谁惊晓梦，远山多事惹春愁。\n故园又作骊驹赋，尚幸持觞为劝留。",
        "dynasty": "宋",
        "collection_info": null
    },
    {
        "title": "清明即事",
        "author": "王之道",
        "content": "柳径桃溪碧草芳，故园遥寄水云乡。\n老来转使宦情薄，春思颇增诗兴长。\n教子文书容自勉，逢人尊酒为谁忙。\n海棠却似怜衰朽，依倚东风试晚粧。",
        "dynasty": "宋",
        "collection_info": null
    },
    {
        "title": "追和东坡送春和陈德夫",
        "author": "王之道",
        "content": "柳外风樯迅莫追，柳间迟日弄晴晖。\n青春已作堂堂去，乌辔何由缓缓飞。\n入户呢喃轻语燕，隔林咿轧静鸣机。\n谁言四月芳菲尽，萱草葵花觉昨非。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "王之道",
        "content": "苍颜华髪老书生，来赴公堂宴食苹。\n曾预宣和闻喜集，重观干道计偕行。\n绣衣劝驾追前哲，熊轼宾贤继列城。\n久矣邦人虚桂籍，正须公等振英声。",
        "dynasty": "宋",
        "collection_info": null
    },
    {
        "title": "秋日书怀  其一",
        "author": "王之道",
        "content": "断虹收尽晚风凉，扑鼻谁家社酒香。\n门外山横青玉案，屋头榴绽紫罗嚢。\n对吟已觉输新俊，遇酒还能发老狂。\n坐想西园梨枣熟，昔年犹记拉君尝。",
        "dynasty": "宋",
        "collection_info": null
    },
    {
        "title": "秋日书怀  其二",
        "author": "王之道",
        "content": "一别成均十九秋，断肠千里致书邮。\n可怜率土民心固，端为当年圣泽流。\n此去会看还北狩，夜来先梦到东州。\n尊君正是吾侪事，可但南冠学楚囚。",
        "dynasty": "宋",
        "collection_info": null
    },
    {
        "title": "秋日书怀  其三",
        "author": "王之道",
        "content": "到齐何日醉青州，久矣平原困督邮。\n避地未容行信步，泛江聊得卧安流。\n望穷落鹜千山晚，梦断惊颷万壑秋。\n安得尚方三尺剑，扫除骄寇献俘囚。",
        "dynasty": "宋",
        "collection_info": null
    },
    {
        "title": "对雪和马大卿",
        "author": "王之道",
        "content": "投分江梅亦太清，寻盟风絮却多情。\n势先泽腹归冰鑑，气迫毫尖入管城。\n吏部梦踰秦岭去，将军来作蔡州行。\n拥炉令我思前躅，策蹇高吟愧孟生。",
        "dynasty": "宋",
        "collection_info": null
    },
    {
        "title": "对雪和因老韵",
        "author": "王之道",
        "content": "谏陛何人正伏蒲，将坛无事且投壶。\n因观雪曲词争胜，便觉诗邻势不孤。\n警雁王师方入蔡，赠梅邉使欲离吴。\n可怜鼠辈殊轻敌，乃敢堂堂捋虎鬚。",
        "dynasty": "宋",
        "collection_info": null
    },
    {
        "title": "和张彦智对雪",
        "author": "王之道",
        "content": "雪山何处觅瞿昙，压尽江南瘴与岚。\n待伴可堪风作党，交光应喜月成三。\n濯巾漉酒供杯勺，涉笔联诗尚笑谈。\n柳絮自今轻谢句，使君才气擅东南。",
        "dynasty": "宋",
        "collection_info": null
    },
    {
        "title": "苦寒",
        "author": "王之道",
        "content": "风屑琼寒透薄帷，拥裘端与火相宜。\n暖迴炽焰身成直，拨到残灰手欲龟。\n赠炭尚谁怜正曜，授薪还自愧支离。\n不甘力请从缁侣，苦调寒窗强作诗。",
        "dynasty": "宋",
        "collection_info": null
    },
    {
        "title": "题合肥驿",
        "author": "王之道",
        "content": "重来岁月恍如飞，但怪芜城壁四围。\n千里漫推新政善，几人能遂故园归。\n云蒸残暑催登谷，风作新凉戒授衣。\n小驿滞留朋旧绝，何妨白昼掩朱扉。",
        "dynasty": "宋",
        "collection_info": null
    },
    {
        "title": "题元发弟竹轩",
        "author": "王之道",
        "content": "竹林深处敞轩楹，分我西园一半清。\n苍玉几番披夏箨，老龙长此战秋声。\n寒侵虚幌诗增爽，绿浸疏醽醉不醒。\n应许七贤追盛集，烦君书入鄙夫名。",
        "dynasty": "宋",
        "collection_info": null
    },
    {
        "title": "题时轩",
        "author": "王之道",
        "content": "图书堆裏席凝尘，聊与时轩作主人。\n自恐谢安行不免，谁言陶侃困无津。\n东荣晓色高迎日，南圃花光得占春。\n想见戴侯风味胜，轻弹珠玉到江滨。",
        "dynasty": "宋",
        "collection_info": null
    },
    {
        "title": "题许公塞驿",
        "author": "王之道",
        "content": "遐想清游意欲飞，巢湖西畔碧山围。\n高城别后骚人到，小驿春迴燕子归。\n壁上新诗留醉墨，庭前飞絮点征衣。\n穷愁勿用频惆怅，来岁而今在北扉。",
        "dynasty": "宋",
        "collection_info": null
    },
    {
        "title": "题无为秀溪亭",
        "author": "王之道",
        "content": "画桥雕槛接招提，新有幽人榜秀溪。\n十顷净明天上下，两奁光映水东西。\n飞楼涌殿参差见，古木修篁咫尺迷。\n此景此时君信否，绿杨阴裏啭黄鹂。",
        "dynasty": "宋",
        "collection_info": null
    },
    {
        "title": "悯旱",
        "author": "王之道",
        "content": "食贫那识小槽红，回也箪瓢久屡空。\n翘候载芟歌济济，忍看云汉嘆爞爞。\n困穷转觉蓬心隘，憔悴犹怜菜颊丰。\n坐对骄阳思霈泽，日占鸣鹳望穹窿。",
        "dynasty": "宋",
        "collection_info": null
    },
    {
        "title": "为兴国周少隠题",
        "author": "王之道",
        "content": "紫翠森攅面面山，箇中佳致为君还。\n凭阑人在风尘表，落纸诗成咳唾间。\n良夜幸陪红袖醉，清时聊伴白鸥閒。\n笼纱归去高城晚，凝翠堂东月满湾。",
        "dynasty": "宋",
        "collection_info": null
    },
    {
        "title": "为彭积甫题熈春堂",
        "author": "王之道",
        "content": "似闻伐石旋诛茅，已见高堂荫乐郊。\n百里湖山供眼界，满城桃李动春梢。\n寒梅过尽看成实，乳燕飞来欲定巢。\n何日登临閒信马，路邉人復少年嘲。",
        "dynasty": "宋",
        "collection_info": null
    },
    {
        "title": "田间夜归有作示王觉民二首  其一",
        "author": "王之道",
        "content": "风云踪迹付扁舟，水竹生涯寄一丘。\n世故举同鷄抱鸭，物情无怪马生牛。\n百年半向愁中老，万事常从酒到休。\n莫爱得官轻得句，争如饱食对吟捜。",
        "dynasty": "宋",
        "collection_info": null
    },
    {
        "title": "田间夜归有作示王觉民二首  其二",
        "author": "王之道",
        "content": "江上秋来忆少牢，龟肠尤觉病诗饕。\n调和索似三分酱，澒洞看如八斗糟。\n水怪重增风势恶，湘灵难禁雁声高。\n何当一雨洗烟月，为放清光归我曹。",
        "dynasty": "宋",
        "collection_info": null
    },
    {
        "title": "寄题峡州楚塞楼",
        "author": "王之道",
        "content": "江向西陵势渐平，万山环合翠峥嵘。\n须知楚国尝为塞，不为涪翁浪得名。\n人若此贤真俊杰，楼还旧观焕神明。\n临风毎听滩声咽，似怨张仪作暮横。",
        "dynasty": "宋",
        "collection_info": null
    },
    {
        "title": "和陶尉喜雨呈张文伯",
        "author": "王之道",
        "content": "贺客休辞酒盏深，使君心是老农心。\n精诚已致当时雨，膏泽将为异岁霖。\n得水槁苖俱竞秀，乘秋高鸟自能吟。\n宣风宜有中和作，戞玉锵金播八音。",
        "dynasty": "宋",
        "collection_info": null
    },
    {
        "title": "和王冲之喜雨呈张文伯",
        "author": "王之道",
        "content": "指点邦人着眼看，鲁侯雩祭正玄端。\n望来已见千山雨，此去那忧百谷干。\n高廪有期从穧敛，奔霆何处起龙蟠。\n新诗得得书灵应，传与群公好纵观。",
        "dynasty": "宋",
        "collection_info": null
    },
    {
        "title": "和应资深九日游康乐园二首  其一",
        "author": "王之道",
        "content": "村落潇潇晚吹生，斜阳天际与林平。\n黄花照眼吟肩耸，红袖扶头醉帽轻。\n可惯探题仍击钵，敢辞偿令独浮觥。\n相逢又復惊相别，樽酒何妨意气倾。",
        "dynasty": "宋",
        "collection_info": null
    },
    {
        "title": "和应资深九日游康乐园二首  其二",
        "author": "王之道",
        "content": "里社安閒得久生，金华端不羡初平。\n山林应有清修重，轩冕还将道义轻。\n诗捷口占那復藁，酒豪盆酌不论觥。\n一斑已幸窥秋句，囷廪他时冀倒倾。",
        "dynasty": "宋",
        "collection_info": null
    },
    {
        "title": "春日郊行和郭希鲁二首  其一",
        "author": "王之道",
        "content": "萦风杨柳绿丝长，过雨桑麻沃以光。\n联骑不妨多载酒，看花无用更烧香。\n望穷岩电捜诗眼，愁转车轮感别肠。\n胜集清游定何处，它年曲水记流觞。",
        "dynasty": "宋",
        "collection_info": null
    },
    {
        "title": "春日郊行和郭希鲁二首  其二",
        "author": "王之道",
        "content": "坐对烟江迭嶂图，何如门外翠屏纡。\n寻芳敢擅携笻去，命友应从折简呼。\n酒裏光阴閒活计，诗余情思静功夫。\n浪吟痛饮真难遇，休问西山日欲晡。",
        "dynasty": "宋",
        "collection_info": null
    },
    {
        "title": "和吴子美香林汤韵",
        "author": "王之道",
        "content": "泉沸鷄笼山下林，浔阳曾记尺余深。\n濯鲜瀹卵非予事，清暑攘寒盖我心。\n物态漫劳私暧暧，灵源当信匪今今。\n簿书汨没尘埃久，附骥何时遂涤襟。",
        "dynasty": "宋",
        "collection_info": null
    },
    {
        "title": "上已日阻雨和王冲之韵",
        "author": "王之道",
        "content": "袚除聊復对江亭，樽酒相从一笑倾。\n那得此时仍此乐，况逢难弟与难兄。\n潺潺暮雨檐间溜，滑滑春泥柳外声。\n好在海棠红閤泪，向人悽怆益多情。",
        "dynasty": "宋",
        "collection_info": null
    },
    {
        "title": "和窦又勇秋日见访阻雨见赠",
        "author": "王之道",
        "content": "风雨萧萧暮不休，顿添寒色送穷秋。\n已荒深院菊犹在，欲去短亭人强留。\n千里书迟空噪鹊，四邻砧乱混鸣鸠。\n相逢棊战宜终日，卧稻从他烂不收。",
        "dynasty": "宋",
        "collection_info": null
    },
    {
        "title": "和石守道喜雨",
        "author": "王之道",
        "content": "坐听檐雨快高吟，酒到从斟不厌深。\n酣战遂符占蚁信，鬰兴良慰望霓心。\n一时与被尧天泽，四海同苏傅野霖。\n霑足岂惟秋有岁，麦田犹及趁犁金。",
        "dynasty": "宋",
        "collection_info": null
    },
    {
        "title": "伏蒙知县县尉二寮友以夏旱得雨赓石徂徕喜雨韵见贶不可虚辱復嗣其韵书谢仍命儿曹同赋",
        "author": "王之道",
        "content": "绿槐阴外听蝉吟，节过分龙夏已深。\n千里亢阳忧岁旱，一时甘雨快人心。\n养禾不害连朝曀，沃暑应容数日霖。\n多谢同寮怜老拙，双南佳句竞铿金。",
        "dynasty": "宋",
        "collection_info": null
    },
    {
        "title": "追和东坡张昌言喜雨呈同官",
        "author": "王之道",
        "content": "旱魃正须三尺雨，飞廉旋布四天云。\n诗成采笔挥琼玖，酒到酡颜散缬纹。\n莲沼灔翻宵溜急，槐庭清送午风薫。\n欣欣千里农夫庆，衰病空惭老使君。",
        "dynasty": "宋",
        "collection_info": null
    },
    {
        "title": "和董令升舍人",
        "author": "王之道",
        "content": "雨余沙路润无泥，潋灔溪流与岸齐。\n苒苒年华催我老，酣酣春意得人迷。\n联珠便觉新诗富，浮玉还听雅唱低。\n杨柳缓揺阴正午，谁家篱落一声鷄。",
        "dynasty": "宋",
        "collection_info": null
    },
    {
        "title": "和董令升舍人梦中得句",
        "author": "王之道",
        "content": "早晚天书下紫泥，如今人物擅三齐。\n才华好自銮坡进，诗思休从蝶梦迷。\n深院日迟黄鸟啭，长桥风软绿杨低。\n春容不用相撩拨，老去心情似木鷄。",
        "dynasty": "宋",
        "collection_info": null
    },
    {
        "title": "和张安国舍人",
        "author": "王之道",
        "content": "判花西掖妙当年，曾见声华振日邉。\n文翰共推唐李峤，功名将踵汉韦贤。\n江山到处供诗笥，风月多情付酒船。\n琳馆正应聊尔耳，会看鹏击水三千。",
        "dynasty": "宋",
        "collection_info": null
    },
    {
        "title": "和张文纪咏雪二首  其一",
        "author": "王之道",
        "content": "万境沉沉夜气严，广寒初下水晶帘。\n三杯强沃浇肠酒，一捻聊分暖砚盐。\n已恨梅梢遭挫折，可堪风物为般添。\n才高柳絮虽难到，此语于今亦恶拈。",
        "dynasty": "宋",
        "collection_info": null
    },
    {
        "title": "和张文纪咏雪二首  其二",
        "author": "王之道",
        "content": "朝来经阁课楞严，撩乱飞花竞擈帘。\n似是青腰夸黑帝，故教姑射混无盐。\n地炉无奈貂裘薄，斗酒难供座客添。\n诗债恼人眠不得，夜寒残管亦须拈。",
        "dynasty": "宋",
        "collection_info": null
    },
    {
        "title": "再和董令升雪二首  其一",
        "author": "王之道",
        "content": "春雪初融作燕泥，梅花零落杏花齐。\n遥山扫翠云初敛，芳草铺青路欲迷。\n别恨毎忧儿辈觉，老怀终为世情低。\n新诗价重连城壁，敢比灵犀独骇鷄。",
        "dynasty": "宋",
        "collection_info": null
    },
    {
        "title": "再和董令升雪二首  其二",
        "author": "王之道",
        "content": "欲下閒庭不蹋泥，但惊飞絮与阶齐。\n一枝误失禽栖穏，三窟遥应兔迹迷。\n填塞涧溪还地厚，壅培山阜觉天低。\n寒光照应东窗白，咿喔应先报晓鸡。",
        "dynasty": "宋",
        "collection_info": null
    },
    {
        "title": "追和东坡严车二雪诗  其一",
        "author": "王之道",
        "content": "公诗有意拂廉纤，令似欧阳韵更严。\n犬子亦应惭赋缟，痴儿端合愧夸盐。\n飞绵勃窣争平堑，冻笋槎牙欲堕檐。\n胡避只今何处是，玉屏森映一峰尖。",
        "dynasty": "宋",
        "collection_info": null
    },
    {
        "title": "追和东坡严车二雪诗  其二",
        "author": "王之道",
        "content": "雪满江城酒不賖，闭门那患出无车。\n未容踏冻寻梅萼，应喜临风见柳花。\n炭重乌银争晓市，蔬挑翠羽荷邻家。\n何人正下红莲幙，大嚼蒸羊手更义。",
        "dynasty": "宋",
        "collection_info": null
    },
    {
        "title": "和周少隠实录院对竹三首  其一",
        "author": "王之道",
        "content": "夫子文章仆命骚，高标宁若岁寒凋。\n惯看雄辩朝挥麈，想见清吟夜度韶。\n老去荷君频折简，时来容我尚同寮。\n区区长倩何为者，不乐平原意本朝。",
        "dynasty": "宋",
        "collection_info": null
    },
    {
        "title": "和周少隠实录院对竹三首  其二",
        "author": "王之道",
        "content": "老来鬚鬓白刁骚，犹喜丹心未遽凋。\n秋赋肯甘同宋玉，昼眠聊復继邉韶。\n翩翩幽鸟随风屐，炯炯寒灯伴夜寮。\n多谢故人珠玉寄，水云堆裏望天朝。",
        "dynasty": "宋",
        "collection_info": null
    },
    {
        "title": "和周少隠实录院对竹三首  其三",
        "author": "王之道",
        "content": "窗寒疏竹共萧骚，可笑圆荷着露凋。\n实录成书辉日月，奉常新乐奏咸韶。\n佳篇千里来青琐，好梦连宵到绮寮。\n湖海固应聊尔耳，伫看丹诏下公朝。",
        "dynasty": "宋",
        "collection_info": null
    },
    {
        "title": "和韵寄董令升舍人",
        "author": "王之道",
        "content": "曾将燕石报琼华，别后哦诗愧莫涯。\n空腹但看长柄械，缓行何用短辕车。\n神驰邓步弥天葑，梦入朋溪夹径花。\n何日天台寻药去，女仙迎笑饭胡麻。",
        "dynasty": "宋",
        "collection_info": null
    },
    {
        "title": "和余元明时元明邀余同李次元夜饮",
        "author": "王之道",
        "content": "坐中强半是同年，頼有斯人席更圆。\n跨马未须贪远道，举觞聊復望青天。\n枯荷折苇三墪路，明月清风百丈船。\n俯仰便成陈迹恨，须知此集不论钱。",
        "dynasty": "宋",
        "collection_info": null
    },
    {
        "title": "避寇糁潭登李彦修延秀阁",
        "author": "王之道",
        "content": "王师千里下邦畿，三月宜新对敌围。\n江上扁舟随处是，烟中华屋转头非。\n逢人借问何时定，有客来传二圣归。\n已办笭箵学元结，卜邻犹冀不相违。",
        "dynasty": "宋",
        "collection_info": null
    },
    {
        "title": "和因上人午睡韵",
        "author": "王之道",
        "content": "多谢高人问起居，惠然相过共秋蔬。\n栖栖众且疑夫子，碌碌谁知效阿奴。\n老去睡乡还积欠，君来诗社责新逋。\n便便一觉南窗午，短簟方床意不疏。",
        "dynasty": "宋",
        "collection_info": null
    },
    {
        "title": "历阳寄定城尉彦逢弟",
        "author": "王之道",
        "content": "故园鹎鵊久催耕，休恋公田秫与秔。\n别恨久随黄耳去，归心应望白云生。\n干戈丛裏三书考，春夏交来几闭城。\n我亦蓝田负丞者，相从何日赋渊明。",
        "dynasty": "宋",
        "collection_info": null
    },
    {
        "title": "和萧山临川亭壁间留题韵",
        "author": "王之道",
        "content": "水外峰峦碧四环，雨多门径藓苔斑。\n滞留又及炊新粟，欢喜何当见旧山。\n招隠有诗来霅上，倦游无梦到云间。\n西兴十里秋潮晚，坐数扁舟带月还。",
        "dynasty": "宋",
        "collection_info": null
    },
    {
        "title": "和彦逢弟春日即事",
        "author": "王之道",
        "content": "杨花如雪菜花黄，路出初郊正日长。\n喜对新诗醒病眼，会逢膏雨沃骄阳。\n过僧竹院茶争美，酌客山堂酒倍香。\n常恨抗尘仍走俗，不知身在水云乡。",
        "dynasty": "宋",
        "collection_info": null
    },
    {
        "title": "和陈勉仲春日偶成二首  其一",
        "author": "王之道",
        "content": "帷幄何人正坐筹，匈奴轻汉索怀柔。\n回銮未睹迎天驷，劝穑还惊出土牛。\n雨过池塘新涨绿，春归原野霁烟浮。\n中兴自古须群策，更愿君王慎厥猷。",
        "dynasty": "宋",
        "collection_info": null
    },
    {
        "title": "和陈勉仲春日偶成二首  其二",
        "author": "王之道",
        "content": "江表归来得自由，旧乡能復到温柔。\n辞源已见流三峡，笔力当期挽万牛。\n白日忍从黄雾塞，青天那復黑云浮。\n扫除骄寇还强汉，会有忠良告远猷。",
        "dynasty": "宋",
        "collection_info": null
    },
    {
        "title": "春日偶成",
        "author": "王之道",
        "content": "余生今赴迩英朝，似说夔龙许续貂。\n枯枿遂承新雨露，苍鹰应识旧云霄。\n废兴须信闗时命，劳逸谁能问贯条。\n十载山林劳梦寐，五更天仗听箫韶。",
        "dynasty": "宋",
        "collection_info": null
    },
    {
        "title": "春日次韵张叔元",
        "author": "王之道",
        "content": "迟日轻风过雨天，草青南陌欲生烟。\n江湖节物登王鲔，村落归心起杜鹃。\n已办寻芳游野寺，何当修褉泛溪船。\n路逢少妇携笼去，为说蚕儿向雨眠。",
        "dynasty": "宋",
        "collection_info": null
    },
    {
        "title": "和秦寿之中秋玩月三首  其一",
        "author": "王之道",
        "content": "一樽芳酒起沉烟，绝胜红裙拥后前。\n山色水光相上下，月华秋气共清圆。\n佳时令我思韩愈，好梦逢君想惠连。\n老大不知追逐乐，却因妍唱惜流年。",
        "dynasty": "宋",
        "collection_info": null
    },
    {
        "title": "和秦寿之中秋玩月三首  其二",
        "author": "王之道",
        "content": "湖光无际接云烟，举酒登临夕照前。\n坐送落霞还杳霭，倚看明月上高圎。\n清谈浩渺河源注，丽句纵横绣段连。\n归去凤池知不日，山城岑寂记今年。",
        "dynasty": "宋",
        "collection_info": null
    },
    {
        "title": "和秦寿之中秋玩月三首  其三",
        "author": "王之道",
        "content": "肠断江城敛暮烟，一声清笛短亭前。\n扬舲共喜风初转，戏綵当期月正圆。\n水落双溪和石出，霜余迭嶂与云连。\n令人暗想昭亭路，屈指归来又四年。",
        "dynasty": "宋",
        "collection_info": null
    },
    {
        "title": "和张彦智中秋对月",
        "author": "王之道",
        "content": "万里青天霁色开，嫦娥驾玉上云来。\n楼中胜饮八仙聚，物外清谈三语该。\n空翠水光争滉漾，漏声钟韵共徘徊。\n秋盘应爱金樱好，红抺佳人醉裏腮。",
        "dynasty": "宋",
        "collection_info": null
    },
    {
        "title": "和高守无隠官闲即事  其一",
        "author": "王之道",
        "content": "老去空悲乐事稀，百年浑醉几多巵。\n虽贫頼有旧栽竹，纵懒未容全废诗。\n碧草望迷烟漠漠，黄梅看熟雨垂垂。\n莫嫌芜颣晚相凂，欲换邦君白雪词。",
        "dynasty": "宋",
        "collection_info": null
    },
    {
        "title": "和高守无隠官闲即事  其二",
        "author": "王之道",
        "content": "谁怜村落笑歌稀，全把茶瓯当酒巵。\n枯槁又经三月雨，穷愁聊付一篇诗。\n窗间远岫青千迭，楼外长天碧四垂。\n何日获陪文字饮，欲翻妍唱入新词。",
        "dynasty": "宋",
        "collection_info": null
    },
    {
        "title": "和胡德辉增明轩",
        "author": "王之道",
        "content": "钓鱼聊復效詹何，肯向青山较少多。\n身世自怜巢幕燕，利名谁鉴扑灯蛾。\n风前逸气舒长笛，酒裏清愁到短歌。\n安得梧桐来鸑鷟，一鸣千古继卷阿。",
        "dynasty": "宋",
        "collection_info": null
    },
    {
        "title": "寄奉符大有叔",
        "author": "王之道",
        "content": "血气侵凌不復豪，往来欹倒似乘涛。\n宁知懒过嵇中散，亦有诗如谢法曹。\n旧藁只堪供酱瓿，故人相赠有绨袍。\n兖州宾主同风味，恶句烦公更一薅。",
        "dynasty": "宋",
        "collection_info": null
    },
    {
        "title": "和曾式古",
        "author": "王之道",
        "content": "白云飞处见层巅，回首风樯去若仙。\n旧隠已锄三径菊，新吟聊愬一嚢钱。\n春归沂水还相乐，秋到盱江盛有年。\n更着綵衣歌且舞，高堂侍沥奉周旋。",
        "dynasty": "宋",
        "collection_info": null
    },
    {
        "title": "和何希渊韵",
        "author": "王之道",
        "content": "敢负交游素所期，自怜衰滞使君疑。\n向来兵火亦何久，此去功名应未迟。\n诗似清风宜我慰，心如白水欲谁欺。\n扁舟傥赴相从约，江北江南笑有辞。",
        "dynasty": "宋",
        "collection_info": null
    },
    {
        "title": "和孔纯老归自属邑三首  其一",
        "author": "王之道",
        "content": "行县归来赋陟冈，青梅应快一樽尝。\n诗成妙墨挥张圣，酒到高歌发楚狂。\n夹道野花围步障，两行官妓簇桥梁。\n嗟予贫悴跧蓬荜，不及郊迎笑举觞。",
        "dynasty": "宋",
        "collection_info": null
    },
    {
        "title": "和孔纯老归自属邑三首  其二",
        "author": "王之道",
        "content": "往来阴雨恰弥旬，滑滑那堪鸟语频。\n行色可无三日霁，旅怀应付万家春。\n欣闻郊劳开瑶席，想见车旋入锦茵。\n何幸诗筒时寄我，慰怀须信有诗人。",
        "dynasty": "宋",
        "collection_info": null
    },
    {
        "title": "和孔纯老归自属邑三首  其三",
        "author": "王之道",
        "content": "诗涛难放笔头干，归及初晴素魄圆。\n善誉敢论当世比，佳萹应任老夫传。\n凌云列岫堆螺髻，出水新荷点翠钿。\n报政还朝知不晚，追随能復记当年。",
        "dynasty": "宋",
        "collection_info": null
    },
    {
        "title": "和梁宏父二首  其一",
        "author": "王之道",
        "content": "时来谈笑取侯封，清旷宁容雅志从。\n上圣急贤齐舜禹，群公引类迈夔龙。\n非材似我十围栎，有用如君千丈松。\n邂逅相逢辱倾盖，能令瓦釜配黄钟。",
        "dynasty": "宋",
        "collection_info": null
    },
    {
        "title": "和梁宏父二首  其二",
        "author": "王之道",
        "content": "功名须向壮年收，顾我摧頽已白头。\n节晚独存松柏劲，岁寒还见雪霜浮。\n老将耄及从人笑，醉欲眠时遣客休。\n眼力尚能观细字，诗筒经卷且优游。",
        "dynasty": "宋",
        "collection_info": null
    },
    {
        "title": "走笔和孔纯老催诗债次韵",
        "author": "王之道",
        "content": "闭门对客总言诗，淹速由人敢预期。\n思若涌泉夸往哲，文如翻水擅当时。\n年成定见争称善，月炼悬知鬬出奇。\n疾似枚皋何足道，汉朝终贵长卿迟。",
        "dynasty": "宋",
        "collection_info": null
    },
    {
        "title": "避寇姥山",
        "author": "王之道",
        "content": "山前湖水抱烟村，湖外山光隠若存。\n泛宅浮家聊自託，荫松藉草欲谁论。\n物情鱼沬真堪笑，世事槐安不在言。\n回首故园煨烬裏，归欤犹胜傍人门。",
        "dynasty": "宋",
        "collection_info": null
    },
    {
        "title": "和邹进士",
        "author": "王之道",
        "content": "望外青山便到家，冯讙何患出无车。\n坐逢石鼎应联句，箧有龙潭敢鬬茶。\n樽酒几时同竹叶，功名终日鉴菱花。\n君看一雨苏群槁，所至人心乐否耶。",
        "dynasty": "宋",
        "collection_info": null
    },
    {
        "title": "和丁景仁三叉河留题赠李仲山",
        "author": "王之道",
        "content": "飘零双鬓已星星，万里江湖寄此身。\n山拥青螺初洗雨，水浮苍壁似围春。\n别来兴废同千古，此去荣枯会一新。\n葭薍弥天草如积，寛予犹頼有斯人。",
        "dynasty": "宋",
        "collection_info": null
    },
    {
        "title": "弟子厚自相山徙居湖塘又復一月矣距外除只数日间光景漂流徒成感慨读新诗兴不能已辄和韵",
        "author": "王之道",
        "content": "相逢休访楚江萍，我老无能一壮丁。\n卜宅又惊三浃日，御琴空感再周星。\n新愁夘酒心先醉，气怯春寒梦易醒。\n却喜故山遥在眼，举头时见竹青青。",
        "dynasty": "宋",
        "collection_info": null
    },
    {
        "title": "和李难老",
        "author": "王之道",
        "content": "半生场屋弄朱衣，犹喜春来破白归。\n同辈交游惟我拙，一时人物似君稀。\n风神要在山庭峻，辞吐初疑锯屑飞。\n州县未应淹骥足，钓名谁羡子陵矶。",
        "dynasty": "宋",
        "collection_info": null
    },
    {
        "title": "和张公仪",
        "author": "王之道",
        "content": "醉中行草绾秋蛇，十载风櫺忆旧家。\n朋旧乱多从鬼录，诗书閒益富生涯。\n稻塍绿合迷秧马，沙嘴潮回下钓车。\n归去西畴新雨足，饭秔应不羡胡麻。",
        "dynasty": "宋",
        "collection_info": null
    },
    {
        "title": "和赵积中",
        "author": "王之道",
        "content": "入室芝兰气不殊，逢君还忆见君初。\n梅花正喜春悬鳯，藿叶俄同夏鲙鱼。\n下榻旧闻看孺子，负荆谁復谢相如。\n艰难正诎平戎策，及早东游叩帝居。",
        "dynasty": "宋",
        "collection_info": null
    },
    {
        "title": "和江和仲",
        "author": "王之道",
        "content": "把读新诗忆旧家，深村羸犊短辕车。\n年丰野老常携酒，客至幽禽自唤茶。\n乱后所存惟五柳，老来无意约山花。\n相逢何必曾相识，乘兴时来过此耶。",
        "dynasty": "宋",
        "collection_info": null
    },
    {
        "title": "和张元礼",
        "author": "王之道",
        "content": "力学三年看有成，龙蛇蟠蛰冀存身。\n一杯饯别初迎腊，千里归来欲送春。\n爱日光阴宜共惜，及时德业要争新。\n吾家丛桂风流在，速取高科慰老亲。",
        "dynasty": "宋",
        "collection_info": null
    },
    {
        "title": "和闾必志见寄韵",
        "author": "王之道",
        "content": "老矣诗才欠壮观，羡君閒燕富清欢。\n染羮早厌夸鼋指，食肉应宜谢马肝。\n送客篇章堪寄远，论文杯勺自驱寒。\n扁舟近过池头否，百丈西南水欲干。",
        "dynasty": "宋",
        "collection_info": null
    },
    {
        "title": "和陈勉仲二首  其一",
        "author": "王之道",
        "content": "人似平原字亦颜，诗成长在笑谈间。\n试看落笔云烟疾，难放揺春草木閒。\n美俗未容窥制锦，劝耕聊得伴行山。\n惭将郑腊酬荆璞，无怪年时债未还。",
        "dynasty": "宋",
        "collection_info": null
    },
    {
        "title": "和陈勉仲二首  其二",
        "author": "王之道",
        "content": "相逢怜我太衰颜，冰雪精神照座间。\n霁日有情茶乳合，春风无力柳丝閒。\n肯从逋客来三径，秪恐佳人赋二山。\n旧说毛公今见否，似闻新向玉京还。",
        "dynasty": "宋",
        "collection_info": null
    },
    {
        "title": "和魏定父被檄还无为",
        "author": "王之道",
        "content": "雨脚廉纤日脚微，秋阴犹暗北山陲。\n莫言岩壑都无用，须信风云会有期。\n邂逅醉鄊还自适，周旋诗社好相规。\n黄华又报重阳近，想见迟迟去鲁时。",
        "dynasty": "宋",
        "collection_info": null
    },
    {
        "title": "和孔纯老按属邑二首  其一",
        "author": "王之道",
        "content": "高车西去忽踰旬，坐想登临得句频。\n杨柳阴交山径晚，酴醾香满驿亭春。\n吟余扫壁时挥翰，醉裏投床任吐茵。\n闻说归来欢喜甚，故人相遇是诗人。",
        "dynasty": "宋",
        "collection_info": null
    },
    {
        "title": "和孔纯老按属邑二首  其二",
        "author": "王之道",
        "content": "杨柳依依半掩扉，新晴疏影弄斜睴。\n好花觅句忍轻负，幽鸟劝沽良重违。\n閒爱青苔缘砌上，静看蝴蝶扑窗飞。\n雨多不觉芜菁过，又喜盘中笋蕨肥。",
        "dynasty": "宋",
        "collection_info": null
    },
    {
        "title": "和许端夫兄弟二首时端夫出守当涂  其一",
        "author": "王之道",
        "content": "灯火当年记马行，一时人物玩垂裳。\n旧游乱后半芜没，新贵迩来多罪亡。\n我有埙箎相应和，君同兰玉竞芬芳。\n高文已见含元赋，不用研思古战场。",
        "dynasty": "宋",
        "collection_info": null
    },
    {
        "title": "和许端夫兄弟二首时端夫出守当涂  其二",
        "author": "王之道",
        "content": "相喜何须日寄声，如君无处不知名。\n纵观妙墨云烟动，想见新诗欬唾成。\n带雪山川增绮丽，向春梅柳自欣荣。\n好将十咏图归去，穏步花砖继李程。",
        "dynasty": "宋",
        "collection_info": null
    },
    {
        "title": "和袁望回",
        "author": "王之道",
        "content": "千古风流忆孔明，老龙高卧志存身。\n强陪簮绂更三圣，安坐江湖又四春。\n便合痴狂称达者，谁能穷悴作骚人。\n一杯聊復从公醉，要见予言总是真。",
        "dynasty": "宋",
        "collection_info": null
    },
    {
        "title": "过邓步和张叔元见赠韵",
        "author": "王之道",
        "content": "独舸东来夏日长，归装从此益生光。\n卧云禾穂珠成实，倾露荷花麝被嚢。\n逸世才猷金騕褭，逼人风味木兰堂。\n常疑正始遗音绝，把读新诗远坛场。",
        "dynasty": "宋",
        "collection_info": null
    },
    {
        "title": "夜泊官牌夹口大风追和陈去非岁晚感怀",
        "author": "王之道",
        "content": "咿喔邻鷄夜向阑，晓风骄挟晓霜寒。\n吹灯强取残书读，拨火重寻远信看。\n绿蚁已应浮腊瓮，青丝行復送春盘。\n旅怀欲倩高鸿寄，凭仗新诗付笔端。",
        "dynasty": "宋",
        "collection_info": null
    },
    {
        "title": "和张序臣合肥驿中诗",
        "author": "王之道",
        "content": "槖皋何处合肥东，知有诗翁杖履中。\n鲁会一时归寂寞，吴吟千载发清雄。\n湖山照碧朦胧日，鞍马欺寒料峭风。\n春入花梢人易感，莫教房闼叹飞蓬。",
        "dynasty": "宋",
        "collection_info": null
    },
    {
        "title": "长至和魏公达",
        "author": "王之道",
        "content": "半夜迎长坐候明，眼看初日屋山平。\n诗豪不共年俱长，鬓雪惟应老自生。\n得酒人情何太喜，犯寒春色不多争。\n老农相庆无它语，尽道冬晴好趁耕。",
        "dynasty": "宋",
        "collection_info": null
    },
    {
        "title": "和孔纯老送司法吴德声",
        "author": "王之道",
        "content": "舞腰迴雪奏伊凉，饯设铃齐举别觞。\n如子固宜倾坐客，顾予何计挽征艎。\n交情旧喜推东道，归梦先应到北堂。\n花柳枝头春已闹，伫观超擢寘周行。",
        "dynasty": "宋",
        "collection_info": null
    },
    {
        "title": "和方景南参议见赠",
        "author": "王之道",
        "content": "向来疏率任天真，此去扶持护善邻。\n只恐磨砖难作镜，已知行水戒推轮。\n箪瓢本是吾家物，轩冕宁容我辈人。\n多谢诸公共推毂，欣欣寒谷暗生春。",
        "dynasty": "宋",
        "collection_info": null
    },
    {
        "title": "和彦时兄韵",
        "author": "王之道",
        "content": "立马山前问酒家，山峰森列两溪斜。\n扶疏新竹听流水，天矫古松看霁霞。\n远目自能供觅句，枯肠终不柰搜茶。\n一杯汤饼东窗晚，危坐清吟对月华。",
        "dynasty": "宋",
        "collection_info": null
    },
    {
        "title": "用李梦发韵",
        "author": "王之道",
        "content": "梦迴诗思不胜清，卧听幽禽两啭更。\n窗角界金分月色，山腰鸣玉潄溪声。\n欲行且住心还适，久雨新晴眼倍明。\n莫为浮名废真赏，较来何重亦何轻。",
        "dynasty": "宋",
        "collection_info": null
    },
    {
        "title": "梅隠亭",
        "author": "王之道",
        "content": "无虑无营得自如，乱红狼籍绿阴初。\n莫贪视盗诛锄术，轻换齐民种莳书。\n风物最怜清且好，宾朋那患数斯疏。\n高谈亹亹还终晷，坐觉庭花影上裾。",
        "dynasty": "宋",
        "collection_info": null
    },
    {
        "title": "丽泽堂",
        "author": "王之道",
        "content": "焚香读易欲何求，只恐西邻未识丘。\n千里交游思命驾，一龛灯火喜逢秋。\n胸中云梦应无筭，天上风雷得遍搜。\n莫向明时老岩壑，伊周元不羡巢由。",
        "dynasty": "宋",
        "collection_info": null
    },
    {
        "title": "能赋台",
        "author": "王之道",
        "content": "万顷玻瓈水浸空，台前佳色咏难穷。\n倚栏人在烟霞外，落笔诗成笑语中。\n属句畏惭非孟子，供欢端合有车公。\n解将能否分优劣，过眼昭然向与雄。",
        "dynasty": "宋",
        "collection_info": null
    },
    {
        "title": "代人上段拂参政",
        "author": "王之道",
        "content": "玉牒书成已六年，东游曾记此周旋。\n千龄令庆亨嘉会，二府新分造化权。\n咫尺云天依日月，斯须霖雨浃山川。\n应怜汨没尘埃者，白髪青衫走道邉。",
        "dynasty": "宋",
        "collection_info": null
    },
    {
        "title": "江南道中",
        "author": "王之道",
        "content": "江迴山崦两三家，招飐东风酒斾斜。\n羸马送曛行自急，峭寒欺客晚还加。\n日邉雁足应传信，竹外梅梢合放花。\n指点东城归路窵，一川流水闹栖鸦。",
        "dynasty": "宋",
        "collection_info": null
    },
    {
        "title": "隠静道中",
        "author": "王之道",
        "content": "马头聊復问诸涂，东指宣城百里余。\n水外山屏供步障，道傍蛙吹接行车。\n青归柳色浮烟裏，红入花光过雨初。\n春意似同人意好，此行那患食无鱼。",
        "dynasty": "宋",
        "collection_info": null
    },
    {
        "title": "寄余元明",
        "author": "王之道",
        "content": "对月令人忆子年，别来重见望舒圆。\n閒中情性南无界，物外光阴小有天。\n连喜得官如得句，惯看乘马似乘船。\n朝迴共醉知何日，凖拟春衣当酒钱。",
        "dynasty": "宋",
        "collection_info": null
    },
    {
        "title": "寄孙次卿",
        "author": "王之道",
        "content": "归来啜菽得无愁，但觉官身不自由。\n敢倩双鱼传尺素，要知一日似三秋。\n射阳别后从新辟，幽谷公余获胜游。\n尚忆龙盘分袂处，五更残月在山头。",
        "dynasty": "宋",
        "collection_info": null
    },
    {
        "title": "次韵高守无隠苦热",
        "author": "王之道",
        "content": "鬰蒸还起炮车云，旱气方隆雨未能。\n应念开帱来白鸟，故成洒酒聚青蝇。\n南皮痛饮君当继，北牖高眠我独醒。\n人仰郡侯清可倚，暑中真是一条冰。",
        "dynasty": "宋",
        "collection_info": null
    },
    {
        "title": "用东坡赠晁新城韵呈朱乌江",
        "author": "王之道",
        "content": "偶然来赋瓦梁行，乱后欣闻醉客声。\n村戍火明人指路，江城风静夜鸣钲。\n对床听雨他时念，拨火哦诗此意清。\n闻说鱼轩还枳里，先生应合暂归耕。",
        "dynasty": "宋",
        "collection_info": null
    },
    {
        "title": "和连圣举呈张彦智",
        "author": "王之道",
        "content": "公望岩岩映广东，曲江重见旧家风。\n威行草木霜争肃，春到湖山雪自融。\n至喜此心鱼鸟共，去思前日吏民同。\n从今不復忧兵火，却敌如公笑语中。",
        "dynasty": "宋",
        "collection_info": null
    },
    {
        "title": "次韵伯远运干见寄",
        "author": "王之道",
        "content": "善邻虽幸借余光，终愧陈臻问发棠。\n官柳又惊眉拂翠，宫梅应喜额涂黄。\n江湖得计还相造，道义论交付两忘。\n多谢干坤容长物，许乘春意到文昌。",
        "dynasty": "宋",
        "collection_info": null
    },
    {
        "title": "次彦时兄苦旱韵",
        "author": "王之道",
        "content": "斗粟衡门且自安，老来筋力厌辛酸。\n官游动是三年别，邂逅应容一笑欢。\n荷浦珠联秋露溢，稻田龟坼暑风亁。\n昨朝溪足捎新雨，已觉羸躯怯夜寒。",
        "dynasty": "宋",
        "collection_info": null
    },
    {
        "title": "次韵沈元吉兵火后初食羊",
        "author": "王之道",
        "content": "时难盆甑久无羶，梦寐何郎食万钱。\n一脔乍惊肥羜美，五紽应喜敝裘全。\n好从牛炙论莼菜，堪笑河鲀咏柳绵。\n弹铗得鱼良不恶，先生何用鄙烹鲜。",
        "dynasty": "宋",
        "collection_info": null
    },
    {
        "title": "次韵陈勉仲二首  其一",
        "author": "王之道",
        "content": "蜂喜春晴竞出笼，雪明篱脚眼看融。\n柳条借日还金色，梅萼因风动玉容。\n窥牖数声禽度曲，过庭千字雁书空。\n青毡笑指吾家物，芳草无邉一望中。",
        "dynasty": "宋",
        "collection_info": null
    },
    {
        "title": "次韵陈勉仲二首  其二",
        "author": "王之道",
        "content": "十载穷愁鸟出笼，春来天意似通融。\n得书故旧颇相悯，上疏朝廷应见容。\n开府莫辞金帛尽，犂庭当冀祲氛空。\n庙堂素定平戎策，不待文渊在目中。",
        "dynasty": "宋",
        "collection_info": null
    },
    {
        "title": "次韵张进彦见寄二首  其一",
        "author": "王之道",
        "content": "坐想云烟走笔端，夜哦佳制老忘寒。\n一时思致追长庆，千载风流识建安。\n接武尚稽班玉笋，昂霄终合待金銮。\n自怜衰退无新语，捧腹还君醉眼看。",
        "dynasty": "宋",
        "collection_info": null
    },
    {
        "title": "次韵张进彦见寄二首  其二",
        "author": "王之道",
        "content": "鼻息齁齁尽日眠，从他儿辈竞嘲邉。\n那知问对成中说，自得逍遥喜内篇。\n雪裏书来檐噪鹊，灯前诗就鼎凝烟。\n中郎去后人难继，漫诧柯亭富笛椽。",
        "dynasty": "宋",
        "collection_info": null
    },
    {
        "title": "次韵同舍李支使梦与二首  其一",
        "author": "王之道",
        "content": "三纪桥门过隙光，醉吟曾共晚风凉。\n旧游何在已芜没，前好欲言空感伤。\n重对诗嚢开锦绣，要看谈麈落冰霜。\n苕溪此去如相忆，双鲤时应寄一行。",
        "dynasty": "宋",
        "collection_info": null
    },
    {
        "title": "次韵同舍李支使梦与二首  其二",
        "author": "王之道",
        "content": "短短灯檠便且光，看书犹记感秋凉。\n飘零未遂襟期远，迟暮徒惊岁月伤。\n初喜嫩荷青直盖，不知新竹粉储霜。\n相从益觉交情笃，时掷隋珠到我行。",
        "dynasty": "宋",
        "collection_info": null
    },
    {
        "title": "次韵周子嘉咏雪",
        "author": "王之道",
        "content": "势凌风力鬬清严，彻骨尤非老病堪。\n冻蠡夜回千首北，寒梅朝放一枝南。\n扁舟底事方行役，贩履何人正立谈。\n江上别来劳梦寐，相寛犹喜见诗三。",
        "dynasty": "宋",
        "collection_info": null
    },
    {
        "title": "咏雪",
        "author": "王之道",
        "content": "白榆风起匝天来，透隙穿帘醉眼开。\n毡衬庭阶茸妥贴，带盘山径玉萦迴。\n根行万国将宜麦，香动千林独放梅。\n閒把银杯评柳絮，始知谢女亦非才。",
        "dynasty": "宋",
        "collection_info": null
    },
    {
        "title": "和彦时兄腊雪六首  其一",
        "author": "王之道",
        "content": "不耕何敢嘆无囷，多谢先生早见倾。\n望岁比同伤再潦，逢年今共快三霙。\n光凝夜旦千山晓，势合高卑万壑平。\n坐想袁安门未扫，洛阳谁復念孤惸。",
        "dynasty": "宋",
        "collection_info": null
    },
    {
        "title": "和彦时兄腊雪六首  其二",
        "author": "王之道",
        "content": "一洗干坤不动尘，瑶台银阙鬬清新。\n齐腰欲究安心法，乘兴当为访戴人。\n晔晔寒江归钓艇，丁丁虚谷动樵斤。\n二诗远比幽兰胜，击节悬知众所宾。",
        "dynasty": "宋",
        "collection_info": null
    },
    {
        "title": "和彦时兄腊雪六首  其三",
        "author": "王之道",
        "content": "敢以箪瓢傲廪囷，撇醅聊復笑还倾。\n为言空腹朝搜句，不觉寒窗夜集霙。\n泽浃寰区成地富，光生蓬荜见天平。\n预占有岁从今始，廊庙何忧不及惸。",
        "dynasty": "宋",
        "collection_info": null
    },
    {
        "title": "和彦时兄腊雪六首  其四",
        "author": "王之道",
        "content": "瑶林交映出风尘，便觉寒门气象新。\n莫讶窗前群噪鹊，须怜江上有归人。\n抛砖已喜来荆璞，斵垩无劳运郢斤。\n坐拥红金饶大嚼，一时高会幕中宾。",
        "dynasty": "宋",
        "collection_info": null
    },
    {
        "title": "和彦时兄腊雪六首  其五",
        "author": "王之道",
        "content": "厌闻饥雀噪空囷，犹喜茅斋未遽倾。\n屑玉岂劳青女送，飞花聊混白云霙。\n预占岁稔矜祥旧，不择贫家荷施平。\n早晚林梢挂寒日，为迴和气慰饥惸。",
        "dynasty": "宋",
        "collection_info": null
    },
    {
        "title": "和彦时兄腊雪六首  其六",
        "author": "王之道",
        "content": "举首西风漫障尘，清无纤翳六花新。\n谢庭拟似吟飞絮，洛浦飘飖见丽人。\n漏箭不知楼外晓，觥筹先发坐中春。\n兔园盛集应难继，空想当时主与宾。",
        "dynasty": "宋",
        "collection_info": null
    },
    {
        "title": "次韵孙兴宗梅花",
        "author": "王之道",
        "content": "厌浥庭柯雨未干，乍晴天气午犹寒。\n传来多谢新诗寄，接得翻愁病眼看。\n漫想素粧嫌粉涴，须怜青子着枝酸。\n和羮有日君知否，老大心肠只自寛。",
        "dynasty": "宋",
        "collection_info": null
    },
    {
        "title": "次韵董令升梅花",
        "author": "王之道",
        "content": "花前樽酒泻尖泥，痛饮仍欣客到齐。\n竹外一枝青更好，水邉疏影动还迷。\n醉醒正值微风入，酬唱何妨素魄低。\n闻说归舟阳羡去，应容酌别为烹鷄。",
        "dynasty": "宋",
        "collection_info": null
    },
    {
        "title": "咏梅示魏吉老",
        "author": "王之道",
        "content": "孤芳常恐百花知，桃李纷纷亦强追。\n照雪精神应自喜，逼人风味不吾亏。\n幽香隠约留衣袂，疏影玲珑鉴砚池。\n欲识东君好消息，夜来青鸟宿南枝。",
        "dynasty": "宋",
        "collection_info": null
    },
    {
        "title": "次方正叔知县韵仆今年六十有三窃观正叔赠陈甥述怀诗有感予心併和二首奉呈  其一",
        "author": "王之道",
        "content": "年踰六十我何堪，心曲因君得纵谈。\n阅史旧甞疑夏五，参禅今遂荐前三。\n饮阑却怪清樽恶，饥甚犹怜粝食甘。\n交态物情何足较，迩来炉鼎兴方酣。",
        "dynasty": "宋",
        "collection_info": null
    },
    {
        "title": "次方正叔知县韵仆今年六十有三窃观正叔赠陈甥述怀诗有感予心併和二首奉呈  其二",
        "author": "王之道",
        "content": "水满陂塘麦满村，路逢田父和长言。\n题诗懒作蝇头字，贳酒愁看犊鼻裈。\n芳草藉青迷野径，远山横翠入柴门。\n道衡骨朽无人继，卿相谁能预识温。",
        "dynasty": "宋",
        "collection_info": null
    },
    {
        "title": "和张咏老知县",
        "author": "王之道",
        "content": "照蔀辉辉碧夜光，贫儿那復苦悲凉。\n得鱼始信筌无用，斵垩终期鼻不伤。\n我类槁苖犹欠雨，君同修竹饱经霜。\n诗成病眼昏加涩，欲写还忧细作行。",
        "dynasty": "宋",
        "collection_info": null
    },
    {
        "title": "腊梅和次韩韵  其一",
        "author": "王之道",
        "content": "一枝横亚竹梢黄，宫様新翻半额粧。\n閒淡似宜冬后日，清癯应怯夜来霜。\n生憎丹脸娇含酒，巧妬冰肌冷透香。\n取蜡为花缘底事，浪吟空发少年狂。",
        "dynasty": "宋",
        "collection_info": null
    },
    {
        "title": "腊梅和次韩韵  其二",
        "author": "王之道",
        "content": "可怜风骨肖梅英，试问东君曷似生。\n正色不从朱粉涴，耐寒犹怪雪霜轻。\n论交薝卜君为胜，投社酴醿我更清。\n纵美讵能齐众口，漫言异日许调羮。",
        "dynasty": "宋",
        "collection_info": null
    },
    {
        "title": "夏月自六安舟行还安丰",
        "author": "王之道",
        "content": "灔灔溪流涨渌波，乍晴天气自清和。\n露梢抽翠交新竹，风叶飜红飐嫩荷。\n水外远山晨雾重，道傍佳树午阴多。\n头旋更苦舟揺兀，说与篙师住得么。",
        "dynasty": "宋",
        "collection_info": null
    },
    {
        "title": "和州得旨移粟宣城舟中和何希渊韵",
        "author": "王之道",
        "content": "辙鱼应怪决江流，千里重为迭嶂游。\n颇惯黑甜相对美，可无赤糙为寛忧。\n干戈在眼心还折，勲业何时鬓早秋。\n已办卖刀归买犊，不妨多种白江州。",
        "dynasty": "宋",
        "collection_info": null
    },
    {
        "title": "沙窝道中",
        "author": "王之道",
        "content": "迭迭青山处处溪，溪声淙玉潄玻瓈。\n悬知菊水人难老，可信桃源路易迷。\n山岭梅花迎客笑，路傍松盖与云齐。\n寒林昨夜微经雨，新迹分明过虎蹄。",
        "dynasty": "宋",
        "collection_info": null
    },
    {
        "title": "遡流入栅江",
        "author": "王之道",
        "content": "久客心膓怯遡洄，不堪官事紧相催。\n踏霜人去繵风吼，衝浪舟行岸冻开。\n雪尽野梅红剪腊，春迴溪水绿生苔。\n穷愁好逐残年尽，三日元正与泰来。",
        "dynasty": "宋",
        "collection_info": null
    },
    {
        "title": "春残次韵张叔元",
        "author": "王之道",
        "content": "乱红狼籍紫苔斑，帘捲东风雨脚残。\n蜀酒渐宜消昼永，单衣犹觉怯朝寒。\n玲珑有客双揺辔，矍铄何人一据鞍。\n芍药酴醿晴更好，劝君休作梦中看。",
        "dynasty": "宋",
        "collection_info": null
    },
    {
        "title": "次韵徐伯远木芙蓉",
        "author": "王之道",
        "content": "千林揺落见孤芳，销得诗人赋拒霜。\n高压菊花还独步，静窥池水试新粧。\n自怜衰病追欢懒，忽睹骚吟引兴长。\n何必采江重比并，佳名艶色正相当。",
        "dynasty": "宋",
        "collection_info": null
    },
    {
        "title": "次韵子厚弟小春偶成",
        "author": "王之道",
        "content": "强插梨花做小春，风前诗思有余清。\n路逢野老那知姓，耳听幽禽自唤名。\n岁晚山林松桧色，天寒闗塞鼔鞞声。\n枕流潄石君无笑，我欲岩居学子荆。",
        "dynasty": "宋",
        "collection_info": null
    },
    {
        "title": "次韵程德远登清淮楼",
        "author": "王之道",
        "content": "西望中原懒转头，十年空见水东流。\n涂山漫想诸侯会，濠上聊追二子游。\n大剑长刀秋正扰，淡烟疏雨暮还愁。\n谁能不讨清河朔，誓楫当期祖豫州。",
        "dynasty": "宋",
        "collection_info": null
    },
    {
        "title": "秋兴八首追和杜老  其一",
        "author": "王之道",
        "content": "湖外干戈半绿林，湖邉葭薍晚森森。\n风霾未放远山出，岚气又连凄日阴。\n世乱且同吟啸乐，时来终快扫除心。\n天寒况是开炉近，应有佳人赋藁砧。",
        "dynasty": "宋",
        "collection_info": null
    },
    {
        "title": "秋兴八首追和杜老  其二",
        "author": "王之道",
        "content": "巉岩石壁半欹斜，茅栗丛中菊渐华。\n风裏断鸿书带草，山头飞叶汉浮槎。\n柂楼索莫吟秋笛，戍火青荧咽暮笳。\n争似渔翁最萧散，晚来和月卧芦花。",
        "dynasty": "宋",
        "collection_info": null
    },
    {
        "title": "秋兴八首追和杜老  其三",
        "author": "王之道",
        "content": "云影曚昽日洒晖，金湖西畔晚阴微。\n渔舟缭绕青山去，枫叶追随白鸟飞。\n摩诘家风非世有，渊明心性与时违。\n近来病瘠连诗痩，翻爱西台字様肥。",
        "dynasty": "宋",
        "collection_info": null
    },
    {
        "title": "秋兴八首追和杜老  其四",
        "author": "王之道",
        "content": "辘轳世态一枰棊，销得秋来宋玉悲。\n舒啸可无元亮意，哦诗如见少陵时。\n江湖于我还萧散，田舍从他笑重迟。\n异域故人今在否，青灯牢落夜相思。",
        "dynasty": "宋",
        "collection_info": null
    },
    {
        "title": "秋兴八首追和杜老  其五",
        "author": "王之道",
        "content": "翠壁苍崖水外山，山头茅舍两三间。\n夜窗明月来临卷，昼户清风为启闗。\n霞绮障秋惊老眼，酒红潮面发衰颜。\n集英一梦如今觉，犹忆当时晓趁班。",
        "dynasty": "宋",
        "collection_info": null
    },
    {
        "title": "秋兴八首追和杜老  其六",
        "author": "王之道",
        "content": "远水西来抱鹿头，山前草木带霜秋。\n黄花雅意撩诗兴，红叶端能寄别愁。\n日月奔驰双转毂，江湖漂荡一轻鸥。\n干戈未戢中兴沸，蹴被空怀祖豫州。",
        "dynasty": "宋",
        "collection_info": null
    },
    {
        "title": "秋兴八首追和杜老  其七",
        "author": "王之道",
        "content": "勲业休烦付考功，此生终待老山中。\n宦情薄似贤人酒，诗思清于少女风。\n秋雨养肥桑耳白，溪流濯出柳鬚红。\n不堪世路频硗确，四十萧然秃鬓翁。",
        "dynasty": "宋",
        "collection_info": null
    },
    {
        "title": "秋兴八首追和杜老  其八",
        "author": "王之道",
        "content": "迢迢山势去委蛇，林木东头见荻陂。\n疏竹依岩秋迸笋，病桑经火雨生枝。\n草侵药种多难辨，土拨松苖欲自移。\n照眼谁家几枝橘，出篱丹实正离离。",
        "dynasty": "宋",
        "collection_info": null
    },
    {
        "title": "送许判官志仁",
        "author": "王之道",
        "content": "是行犹及豫章春，闻说逢迎有故人。\n倾盖为君殊快意，掺袪令我重伤神。\n向阳花木初开叶，得雨蛟龙已转身。\n江上新晴应更好，绿杨如幄草如茵。",
        "dynasty": "宋",
        "collection_info": null
    },
    {
        "title": "送董令升舍人归朋溪二首  其一",
        "author": "王之道",
        "content": "西掖归来鬓未华，着书论字当生涯。\n撑肠何止五千卷，溢箧定踰三十车。\n秋露青黄新种橘，春风红紫旧栽花。\n东还贪逐朋溪乐，只恐金銮诏草麻。",
        "dynasty": "宋",
        "collection_info": null
    },
    {
        "title": "送董令升舍人归朋溪二首  其二",
        "author": "王之道",
        "content": "仙舟东去访金华，歌彻骊驹向水涯。\n试问玉堂司鳯诏，何如蓬岛驾云车。\n雨余翠篠初飜箨，风暖丹葵欲放花。\n天气清和行色好，江南江北半桑麻。",
        "dynasty": "宋",
        "collection_info": null
    },
    {
        "title": "送刘元发归鄱阳次其韵",
        "author": "王之道",
        "content": "杖藜千里访茅茨，来赴当年一笑期。\n白髪我徒悲老大，青山君尚记艰危。\n夜听高论因忘寐，昼味新诗可疗饥。\n冬日迎长殊可爱，何妨去国少迟迟。",
        "dynasty": "宋",
        "collection_info": null
    },
    {
        "title": "送淮西转运判官李彦恢还朝",
        "author": "王之道",
        "content": "江头旗影弄青红，似说朝天四牡东。\n抱病不容攀辔勒，送行那復遣儿童。\n田均税敛千年利，福及疮痍九郡同。\n此去定知还禁近，从来阴德报宜丰。",
        "dynasty": "宋",
        "collection_info": null
    },
    {
        "title": "送徐次公罢历阳任归三衢",
        "author": "王之道",
        "content": "闻说家书赋鹡鸰，归欤难弟见难兄。\n接联本作二年调，解印俄成千里行。\n故国一犁春雨足，长江三板暮潮平。\n烂柯况是神仙宅，招隠诗成好寄声。",
        "dynasty": "宋",
        "collection_info": null
    },
    {
        "title": "送徐季公运干罢任",
        "author": "王之道",
        "content": "羁栖无柰老而穷，又见徐卿马首东。\n快意一时荷叶雨，增明千里稻花风。\n高材合在云霄上，胜处能忘涧壑中。\n法护相从如问我，为言踪迹与君同。",
        "dynasty": "宋",
        "collection_info": null
    },
    {
        "title": "送端溪尉张达城挈家南归",
        "author": "王之道",
        "content": "年时萧寺雪初晴，闻道君来眼倍明。\n送别又看秋欲去，论交还感盖初倾。\n帆张须水秋潮涨，路入铅山晚翠横。\n快向端溪从吏隠，归来穏步上蓬瀛。",
        "dynasty": "宋",
        "collection_info": null
    },
    {
        "title": "送江致远归建昌",
        "author": "王之道",
        "content": "翩然归兴不吾留，应为高堂念远游。\n数日语离良作恶，几时书到得无愁。\n白沙翠竹千山晚，朱实黄花万里秋。\n后夜西风茅店月，醉吟应不费冥搜。",
        "dynasty": "宋",
        "collection_info": null
    },
    {
        "title": "房陵秋日",
        "author": "王之道",
        "content": "新诗来处自房州，已及瓜时嘆滞留。\n曾望碧云频送目，又惊红叶再敲秋。\n千山不隔清风远，两地应同素月流。\n游刃似君诚利器，只今无復见全牛。",
        "dynasty": "宋",
        "collection_info": null
    },
    {
        "title": "中秋和彦立兄韵悼伯父仲球",
        "author": "王之道",
        "content": "月华秋气共清圆，千古佳时句一联。\n节物伤心还惙惙，山光经雨自涓涓。\n潢池兵火今方炽，沟壑饥羸正可怜。\n怊怅去年人已矣，乱离谁復问招延。",
        "dynasty": "宋",
        "collection_info": null
    },
    {
        "title": "邉公式周表卿侍郎同年会",
        "author": "王之道",
        "content": "侍郎修好燕群公，雁塔题名二纪同。\n谈笑静移杨柳日，杯盘清泛芰荷风。\n鹏抟竞祝三旌贵，鲸吸相期百榼空。\n此会明年应更好，马周行亦起新丰。",
        "dynasty": "宋",
        "collection_info": null
    },
    {
        "title": "苏台悯农",
        "author": "王之道",
        "content": "稻田高下欲分畦，积潦瀰茫隔寸堤。\n天意未收连夜雨，农功良苦半身泥。\n一丸莫救风涛决，千顷空怜稼穑低。\n朝满夕除应可信，望晴心绪忆昌黎。",
        "dynasty": "宋",
        "collection_info": null
    },
    {
        "title": "宣城驿中送建康倅赵纯中",
        "author": "王之道",
        "content": "芍药飘零雨洗春，江城柳色静无尘。\n扁舟未果寻归路，小驿那堪送故人。\n万里云天心共远，一龛灯火话相亲。\n因风无惜霑余馥，我亦贫儿望富邻。",
        "dynasty": "宋",
        "collection_info": null
    },
    {
        "title": "和文倅侯彦嘉二首  其一",
        "author": "王之道",
        "content": "相逢珠玉走佳章，顾我无能更老苍。\n尝鼎固应从指染，衝天行喜见云翔。\n向来别恨江同远，此去诗情日共长。\n才似二公今二妙，山庭渊角绣肝肠。",
        "dynasty": "宋",
        "collection_info": null
    },
    {
        "title": "和文倅侯彦嘉二首  其二",
        "author": "王之道",
        "content": "晖晖晴日树头平，望外遥山宿雾轻。\n积潦夜增南浦涨，微风朝送北窗清。\n滞留羁客牵归思，陶写新诗尽物情。\n谁谓春宵常苦短，老来无寐厌长更。",
        "dynasty": "宋",
        "collection_info": null
    },
    {
        "title": "送无为守郑深道移严州",
        "author": "王之道",
        "content": "世称儒雅擅青徐，今见君侯信不虚。\n报政未容更绣水，除书先已易桐庐。\n郡邻帝所旋趋召，地切家山勿恋居。\n千乘来迎催去急，邦人何计挽行车。",
        "dynasty": "宋",
        "collection_info": null
    },
    {
        "title": "送钱逊叔出守袭庆赐出身除职",
        "author": "王之道",
        "content": "赐对金銮下九天，旋闻熊轼为驱前。\n人从芸阁初分直，桂折蟾宫乍得仙。\n刺史江山聊復尔，翰林风月自依然。\n下车快草东封疏，今去祥符正百年。",
        "dynasty": "宋",
        "collection_info": null
    },
    {
        "title": "次韵蒋守张进彦",
        "author": "王之道",
        "content": "邂逅传杯莫放杯，七年重见梦初回。\n休嗟岁月堂堂去，且喜旌麾得得来。\n春至会霑新雨露，时清应扫旧氛埃。\n如君才业今张镐，怜我栖迟毂屡推。",
        "dynasty": "宋",
        "collection_info": null
    },
    {
        "title": "送陈南仲守象州",
        "author": "王之道",
        "content": "熊轼朱轓照野眀，知君今赴象山行。\n荣观共作叹嗟语，静念独伤离别情。\n畏景逼人才数日，修涂计此始三程。\n至时应在中元后，好寄双鱼慰友生。",
        "dynasty": "宋",
        "collection_info": null
    },
    {
        "title": "送秦德久守安丰",
        "author": "王之道",
        "content": "历水分携十六年，相逢鬚鬓尽苍然。\n喜君宦况新来好，许我交情老更坚。\n小雨送行春溜急，长杨留别午阴圆。\n画船插帜澄江远，回首风帆指绣川。",
        "dynasty": "宋",
        "collection_info": null
    },
    {
        "title": "喜雨",
        "author": "王之道",
        "content": "雷声翻海电光红，濯濯蔷薇一夜空。\n云气共看渊跃蜧，雨祥曾验叶生虫。\n伫期多稼干箱富，先庆来麰百室丰。\n饰喜自惭樽酒薄，只将香火向穹窿。",
        "dynasty": "宋",
        "collection_info": null
    },
    {
        "title": "次韵周漕喜雨",
        "author": "王之道",
        "content": "十载栖迟畎畆间，无聊尤苦屡无年。\n可怜一雨今时若，便觉千塍顿鬰然。\n击壌有期应共庆，效颦非分敢争妍。\n正当檐溜江河决，想见高吟夜不眠。",
        "dynasty": "宋",
        "collection_info": null
    },
    {
        "title": "酬章序臣二首  其一",
        "author": "王之道",
        "content": "风梢揺落雪飞花，谁传江梅到我家。\n曾把数枝分暗馥，要催群卉助光华。\n高吟两绝那容继，胜赏双清蔑以加。\n春不世情应委曲，十年留滞在天涯。",
        "dynasty": "宋",
        "collection_info": null
    },
    {
        "title": "酬章序臣二首  其二",
        "author": "王之道",
        "content": "老懒观梅喜见花，一枝聊復寄君家。\n清香扑袂传春信，疏影揺窗借日华。\n小小池塘从掩映，依依杨柳漫交加。\n和羮风味今犹古，回首青青遂有涯。",
        "dynasty": "宋",
        "collection_info": null
    },
    {
        "title": "酬李才叔见赠",
        "author": "王之道",
        "content": "篙师且缓莫予催，老眼逢君喜暂开。\n相与未成招隠什，分携宜尽送行杯。\n谁令急景堂堂去，我为佳人得得来。\n万壑千岩终欲遍，归欤清梦转幽哉。",
        "dynasty": "宋",
        "collection_info": null
    },
    {
        "title": "酬周少隠赠行之什",
        "author": "王之道",
        "content": "我老无知独梦鱼，清风一枕午钟余。\n忽惊珠玉情相厚，便觉山林计不疏。\n酒熟会看延客醉，诗成还復遣儿书。\n何人竟得閒中趣，只恐无聊叹索居。",
        "dynasty": "宋",
        "collection_info": null
    },
    {
        "title": "酬张进彦见寄",
        "author": "王之道",
        "content": "皇华应记去年曾，六辔驰驱问固陵。\n道路向来荒枳棘，堤封从昔错沟塍。\n烟销列嶂秋光远，木落长淮霁色澄。\n自笑壮心穷未已，欲言言大怕人憎。",
        "dynasty": "宋",
        "collection_info": null
    },
    {
        "title": "酬吕公季",
        "author": "王之道",
        "content": "相逢宾戏快逢场，何幸轻投得夜光。\n半面向怀精舍旧，一行今整汉阳装。\n如君俊逸犹沉滞，顾我迂疏合退藏。\n别乘未来霜候冷，客灯明灭漏声长。",
        "dynasty": "宋",
        "collection_info": null
    },
    {
        "title": "酬蕲春王宰公眀",
        "author": "王之道",
        "content": "致身华贯属华年，顾我驽痾久不前。\n醉被长官轻骂郑，懒从学子竞嘲邉。\n功名有日还三杰，诗酒何人继八仙。\n才业似君真独步，文章政事尽堪传。",
        "dynasty": "宋",
        "collection_info": null
    },
    {
        "title": "和赵养正春日游魏园",
        "author": "王之道",
        "content": "藜杖芒鞋信脚行，宿云披絮雨初晴。\n溪邉草色青毡合，竹外山光翠盖横。\n弱柳弄閒无限思，小桃含笑不胜情。\n清眀此去旬余日，花底能寻载酒盟。",
        "dynasty": "宋",
        "collection_info": null
    },
    {
        "title": "和孙延寿喜雨述怀韵",
        "author": "王之道",
        "content": "小雨霏霏夜接朝，乍惊和气入民谣。\n官逋庶为麦秋缓，酒价定随人意饶。\n欲落枣花蚕断茧，半黄梅子稻移苖。\n书生不惯征徭苦，牢落僧房不自聊。",
        "dynasty": "宋",
        "collection_info": null
    },
    {
        "title": "寄别江茂德赴麻城丞二首",
        "author": "王之道",
        "content": "此行何处有淹留，新得中郎万斛舟。\n会见马群空冀野，还同鹤驾到扬州。\n鲈鱼出网红翻锦，江水浮山绿泼油。\n回首风樯惜轻别，一声鸿雁起沧洲。",
        "dynasty": "宋",
        "collection_info": null
    },
    {
        "title": "次韵周运判彦约芍药",
        "author": "王之道",
        "content": "独殿群芳占晚春，对花犹幸有斯人。\n宓妃正自须曹赋，楚女何妨与宋邻。\n醉着午风浓似酒，粧融朝雨细如尘。\n邉城正藉诗书帅，爼豆于今识祭遵。",
        "dynasty": "宋",
        "collection_info": null
    },
    {
        "title": "次韵蔡永叔双头芍药",
        "author": "王之道",
        "content": "反復新诗对月华，视模犹及正而葩。\n坐驰芍药心先醉，身老江湖眼欲花。\n夜半已酬连理约，风前还见一枝斜。\n滩头更下双鸂鶒，併与妖红作意夸。",
        "dynasty": "宋",
        "collection_info": null
    },
    {
        "title": "和方正叔芍药",
        "author": "王之道",
        "content": "院落青和昼漏长，曲栏高槛倚新粧。\n未饶玉蘂来仙女，那羡莲花似阿郎。\n遣兴勉从吾辈在，追欢难入少年场。\n开缄忽得惊人句，满纸云烟翰墨香。",
        "dynasty": "宋",
        "collection_info": null
    },
    {
        "title": "夜听刘昭远弹琴",
        "author": "王之道",
        "content": "河阴高转月光流，露脚斜飞夜气收。\n焦尾冷含三尺水，悲风弹破一庭秋。\n广陵别后多新操，子敬亡来绝旧游。\n欲洗世间筝笛耳，为言干斛不须求。",
        "dynasty": "宋",
        "collection_info": null
    },
    {
        "title": "和江和仲司理喜雨",
        "author": "王之道",
        "content": "朝来虹影散青红，旱气旋随夜雨空。\n颃颉竞看飞石燕，蠉蠕应快洗桃虫。\n旧闻人说天心觧，今见时和岁事丰。\n五谷穣穣无几日，敢将豚酒谢穹窿。",
        "dynasty": "宋",
        "collection_info": null
    },
    {
        "title": "紫薇花",
        "author": "王之道",
        "content": "过尽红薇到紫薇，广庭高槛见芳菲。\n缤纷不逐槐花落，拂掠应从燕子飞。\n枝压画檐朝露重，影揺苔砌午风微。\n何当草诏丝纶阁，伴我黄昏坐禁闱。",
        "dynasty": "宋",
        "collection_info": null
    },
    {
        "title": "春雪",
        "author": "王之道",
        "content": "一夜春寒梦寐清，柳梢梅萼颇闗情。\n山川千里玉为路，楼观半天云满城。\n径醉已从酾酒去，稍晴当办出郊行。\n东君底事偏芳草，刬尽依然上砌生。",
        "dynasty": "宋",
        "collection_info": null
    },
    {
        "title": "立春日雪和赵端质韵",
        "author": "王之道",
        "content": "春寒有信不踰期，肯为衰颜独见欺。\n白雪已输梅鬬早，绿樽尤与火相宜。\n撷来野蔌和萱草，分得江鱼贯柳枝。\n刺史忧民民共乐，赛牛归去竞褰帷。",
        "dynasty": "宋",
        "collection_info": null
    },
    {
        "title": "次韵何子应大卿喜雪武昌作",
        "author": "王之道",
        "content": "云气浮江不见邉，拥炉吟雪思飘然。\n风将急霰先鸣瓦，水剪寒花忽际天。\n才涩敢陪梁苑客，兴来从泛剡溪船。\n将军乘夜平淮蔡，翻笑元和十二年。",
        "dynasty": "宋",
        "collection_info": null
    },
    {
        "title": "哀周然明",
        "author": "王之道",
        "content": "三荐渠能老一儒，班超投笔好从吾。\n功名到手身先死，诗礼传家道不孤。\n千里新封从马鬛，百年余庆萃鹓雏。\n西风哀挽桐川上，傥有青刍致奠无。",
        "dynasty": "宋",
        "collection_info": null
    },
    {
        "title": "魏道弼父挽词代曾子修",
        "author": "王之道",
        "content": "德邵年高冠里闾，庆余犹及魏公舒。\n似闻白鹤归华表，应有青刍奠故庐。\n帝梦漫惊虞涧筑，史占空叹渭滨渔。\n泫然东望无从涕，莫厕邦人会葬车。",
        "dynasty": "宋",
        "collection_info": null
    },
    {
        "title": "次韵元发弟秋日德余庵书事二首  其一",
        "author": "王之道",
        "content": "饱谙世事转疏慵，投老犹能向佛宫。\n危坐遂移桑荫日，清谈仍对菊花风。\n凴君为我追欢伯，自此游山作醉翁。\n闻说秋来足佳句，暮归应念锦囊空。",
        "dynasty": "宋",
        "collection_info": null
    },
    {
        "title": "次韵元发弟秋日德余庵书事二首  其二",
        "author": "王之道",
        "content": "十载江湖叹断蓬，梦魂时到帝王宫。\n珠帘高捲虾鬚日，宝扇斜开雉尾宫。\n勿诮赵尧刀笔吏，须怜窦巩嗫嚅翁。\n儿童来告黄花熟，可喜樽中酒不空。",
        "dynasty": "宋",
        "collection_info": null
    },
    {
        "title": "和戴禹功水云馆留题",
        "author": "王之道",
        "content": "兵火间闗我尔同，相逢聊喜话怱怱。\n山长不碍飞云去，江涨应从远水通。\n白鹭晚潮初浸脚，雨花遗址正横空。\n临风遐想成惆怅，千古兴亡一局终。",
        "dynasty": "宋",
        "collection_info": null
    },
    {
        "title": "和秦寿之题天祚宫",
        "author": "王之道",
        "content": "洞天无际復无旁，乔木梢云十万章。\n身外轩裳谁繫绾，壶中日月自舒长。\n平生尘垢烦三沐，投老功名笑五浆。\n白鹿青牛今在否，一声秋磬上寥阳。",
        "dynasty": "宋",
        "collection_info": null
    },
    {
        "title": "题浮光丘家山寺",
        "author": "王之道",
        "content": "古寺钟鸣漏向残，马嘶人起束征鞍。\n曈昽半弄阴晴日，栗烈初迎小大寒。\n溪水断流寒冻合，野田飞烧晓霜干。\n嗟予老踏浮光路，陟岵怀亲眼欲酸。",
        "dynasty": "宋",
        "collection_info": null
    },
    {
        "title": "次韵秦寿之题四祖",
        "author": "王之道",
        "content": "古木参天翠作堆，云中石栈为谁开。\n楼台正倚双峰起，香火曾瞻四祖来。\n霜重静闻秋子落，风高愁听晓猿哀。\n当年松上花何似，五叶依然映紫苔。",
        "dynasty": "宋",
        "collection_info": null
    },
    {
        "title": "次韵秦寿之题五祖",
        "author": "王之道",
        "content": "栽花传法总吾身，生灭无烦取次论。\n一梦傥从今日觉，群峰应许此山尊。\n塔中相好如来具，手裏衣盂达磨存。\n若遇小儿宜借问，性华何处更寻根。",
        "dynasty": "宋",
        "collection_info": null
    },
    {
        "title": "题四祖山瀑泉亭",
        "author": "王之道",
        "content": "云影曈昽雨弄晴，山头小立听溪声。\n不惊赤日雷霆吼，但怪青天雪雹鸣。\n气逼衣裳秋暑薄，光揺林薮午风轻。\n法身清浄元无垢，何用临流更濯缨。",
        "dynasty": "宋",
        "collection_info": null
    },
    {
        "title": "赠五祖山浄老",
        "author": "王之道",
        "content": "欲知祖意路堂堂，满目湖山自放光。\n林涌乱云迎马足，峰迴荒磴上羊肠。\n心花肯逐春同老，法雨何妨岁用康。\n试向樵夫问端的，白莲生处是吾乡。",
        "dynasty": "宋",
        "collection_info": null
    },
    {
        "title": "赠古若之上人",
        "author": "王之道",
        "content": "灔潭澄碧见师心，我欲穷源何处寻。\n万壑松风酬夜讽，一犁花雨发春吟。\n不妨契阔三年别，却得留连数日阴。\n竹外小桃开也未，灵云应已久披襟。",
        "dynasty": "宋",
        "collection_info": null
    },
    {
        "title": "送浮屠昙远归无为持钵",
        "author": "王之道",
        "content": "一笻春色满郊畿，弹指淮南迅若飞。\n丈室正须香积供，孤云聊作故山归。\n长安城裏风烟好，锦绣溪头笋蕨肥。\n我有上林桃李约，未容随子赴亲闱。",
        "dynasty": "宋",
        "collection_info": null
    },
    {
        "title": "宿吉祥寺赠应上人",
        "author": "王之道",
        "content": "窗前修竹翠摩云，清閟题轩念昔人。\n三纪重来惊隔世，一言相契定前因。\n携尊得得纷亲友，抉藕纍纍萃里民。\n祖意如来烦指似，迷舟何幸济通津。",
        "dynasty": "宋",
        "collection_info": null
    },
    {
        "title": "雨中宿竹林寺谢尉仁父见访",
        "author": "王之道",
        "content": "幽人好客不嫌纡，带水拖泥辱顾予。\n僧舍顿惊樽有酒，旅庖那患食无鱼。\n敢辞数里来相遇，要使它时付特书。\n新竹茂林中扫径，一瓯春雪少踌躇。",
        "dynasty": "宋",
        "collection_info": null
    },
    {
        "title": "示隠静恭老",
        "author": "王之道",
        "content": "游山何敢避泥涂，恰值催花夜雨余。\n杯渡已知无用楫，马行今信不更车。\n数声幽鸟过庭际，一派飞泉赴壑初。\n正欲寻师问心法，却惊行色逼钟鱼。",
        "dynasty": "宋",
        "collection_info": null
    },
    {
        "title": "送懿上人持钵潜川",
        "author": "王之道",
        "content": "坐觉青山忽上心，着鞭来欲故人寻。\n万松未放孤云过，一饭共听幽鸟鸣。\n莫厌崎岖穷野径，须怜料峭结春阴。\n潜川耆旧如相问，千里长同月一襟。",
        "dynasty": "宋",
        "collection_info": null
    },
    {
        "title": "横枝山北别懿上人",
        "author": "王之道",
        "content": "青山终是慰人心，到处相逢不用寻。\n顾我未能忘楚些，因君聊復效吴吟。\n遥林入眼增双碧，羸马奔家竞寸阴。\n何事横枝送南北，他年同此记分襟。",
        "dynasty": "宋",
        "collection_info": null
    },
    {
        "title": "因上人访予相山夜闻二子诵书有诗次韵",
        "author": "王之道",
        "content": "杖锡东来意亦勤，寒岩枯木自相亲。\n方惊妙论雨侵坐，忽喜新诗光照人。\n物外交游清似水，梦中忧患碎如尘。\n儿童正欲承砻错，应觉临文便有神。",
        "dynasty": "宋",
        "collection_info": null
    },
    {
        "title": "还通上人卷",
        "author": "王之道",
        "content": "格清词苦与谁论，携绕钱塘给事坟。\n所得岂容人继和，朗吟应被鹤听闻。\n月轮冷照千岩雪，霞片轻装万迭云。\n投向吾庐卜知己，拟将诗草为师焚。",
        "dynasty": "宋",
        "collection_info": null
    },
    {
        "title": "次韵和朗公见赠",
        "author": "王之道",
        "content": "朗公垂老尚吟诗，曾泛三湘看九嶷。\n欲问劳生心扰扰，强酬佳句思迟迟。\n红尘策马殊无味，碧杖移僧自合宜。\n共待中条山有雪，寺楼吟望更同谁。",
        "dynasty": "宋",
        "collection_info": null
    },
    {
        "title": "赠省钦",
        "author": "王之道",
        "content": "旧隠何年别翠微，瀑泉声外鏁禅扉。\n御前曾写八分字，天上特宣三事衣。\n灯照夜庵霜后冷，鼎烹秋菌雨中肥。\n终归五老峰邉去，杯渡长江一锡飞。",
        "dynasty": "宋",
        "collection_info": null
    },
    {
        "title": "和因上人三首  其一",
        "author": "王之道",
        "content": "一抨兰若復谁家，坐见羲和下日车。\n燥吻未濡莲社酒，枯肠空搅玉川茶。\n揺风绿竹初飜箨，过雨红葵甚放花。\n得句至今频示我，安能鬰鬰久兹耶。",
        "dynasty": "宋",
        "collection_info": null
    },
    {
        "title": "和因上人三首  其二",
        "author": "王之道",
        "content": "归骑何时遂到家，苍头猎猎走风车。\n丑妻终胜长为客，薄酒能无更饮茶。\n梦断北窗凉似水，望中南畆雨飞花。\n采莲游女应相识，早晚扁舟访若耶。",
        "dynasty": "宋",
        "collection_info": null
    },
    {
        "title": "和因上人三首  其三",
        "author": "王之道",
        "content": "白云飞处是吾家，石眼泠泠水一车。\n醉日到来应种竹，梅时过尽好藏茶。\n遥怜壶枣初成实，似说占禾半吐花。\n已得伽陀微妙句，归欤香火讽啰耶。",
        "dynasty": "宋",
        "collection_info": null
    },
    {
        "title": "赠朗上人",
        "author": "王之道",
        "content": "净剃霜髭展旧真，自疑容貌是前身。\n僧中独守三千戒，诗裏閒销七十春。\n僻寺藓深人到少，故山云好梦归频。\n禅斋近日谁还往，祇有西垣放逐臣。",
        "dynasty": "宋",
        "collection_info": null
    },
    {
        "title": "赠赞宁大师",
        "author": "王之道",
        "content": "诏修僧史浙江滨，万卷书中老一身。\n赴阙尚留支遁马，援毫应待仲尼麟。\n溟蒙雪影松窗晓，狼籍苔花竹院春。\n还许幽斋暂相访，却惭陶令满衣尘。",
        "dynasty": "宋",
        "collection_info": null
    },
    {
        "title": "朗上人见访復谒不遇留刺而还有诗见谢依韵和答",
        "author": "王之道",
        "content": "汤休访我我重寻，独叩松闗绝好音。\n满袖尘埃回俗步，一鑪香火隔禅林。\n偶留刺字情非浅，忽枉诗章思更深。\n犹喜谪官无吏役，往来从此伴閒吟。",
        "dynasty": "宋",
        "collection_info": null
    },
    {
        "title": "赠遇公上人",
        "author": "王之道",
        "content": "卧云衣服半斓斑，吴越烟萝旧往还。\n几度看涛罗刹石，经年寻药武夷山。\n剃髭刃涩秋窗冷，补衲灯微夜榻閒。\n应笑劳生苦多事，槐花时节入秦闗。",
        "dynasty": "宋",
        "collection_info": null
    },
    {
        "title": "寄赞宁上人",
        "author": "王之道",
        "content": "支公兼有董狐才，史传修成乙夜开。\n天子远酬丹诏去，高僧不出白云来。\n眉毫久别应垂雪，心印休传本似灰。\n若念重瞳欲相见，未妨西上一浮杯。",
        "dynasty": "宋",
        "collection_info": null
    },
    {
        "title": "和天宁因上人次韵",
        "author": "王之道",
        "content": "日月漂流一鸟过，别来心迹病维摩。\n是非孰辨聊分谤，诞信相讥要止讹。\n揺落独怜松不改，澄清尝见海无波。\n句中有眼劳开警，更问诸人会得么。",
        "dynasty": "宋",
        "collection_info": null
    },
    {
        "title": "和褒山因老二首  其一",
        "author": "王之道",
        "content": "湖上逢师又到家，别来诗句好相夸。\n休嗟晚菊今迷草，且喜寒梅欲放花。\n丈室香温岩宝坐，将坛风软拥高牙。\n相思对雪酬珠玉，不觉茅檐送月华。",
        "dynasty": "宋",
        "collection_info": null
    },
    {
        "title": "和褒山因老二首  其二",
        "author": "王之道",
        "content": "岛可文章似出家，不将言语落浮夸。\n雪中令我思风絮，天上因君合雨花。\n一炷飞烟云天矫，数行佳树玉槎牙。\n山高殊觉青霄近，扪虱南窗向日华。",
        "dynasty": "宋",
        "collection_info": null
    },
    {
        "title": "次韵因上人谢徐守遗顾渚茶",
        "author": "王之道",
        "content": "相从聊罢致书邮，情寄诗筒早晚休。\n顾我未忘童子好，评君还向古人求。\n缃奁启处云英馥，石鼎煎来雪浪浮。\n多谢徐卿分顾渚，报之琼玖两相收。",
        "dynasty": "宋",
        "collection_info": null
    },
    {
        "title": "送赵端质归朝",
        "author": "王之道",
        "content": "圣治中兴日，宗藩第一流。\n九重资共理，三载頼分忧。\n昨日交符虎，当时竞带牛。\n咄嗟成药石，谈笑获锄耰。\n善政称无扰，罢民遂有瘳。\n教风兴子弟，膏泽被田畴。\n士论高强汉，王功继屏周。\n外台书课最，禁从表才猷。\n往矣登青琐，宜哉建碧油。\n疮痍争借寇，憔悴独依刘。\n我愿攀鳞进，人思卧辙留。\n是行端可喜，名姓在金瓯。",
        "dynasty": "宋",
        "collection_info": null
    },
    {
        "title": "过富池题澄江阁二首  其一",
        "author": "王之道",
        "content": "晚日千峰色，秋风万里情。\n望云双目眩，渇雨寸心倾。\n有客诗方就，何人笛正横。\n渚烟萦别浦，江月动前楹。\n草木腥犹在，生灵痛未平。\n伤哉一杯酒，北向酹邉城。",
        "dynasty": "宋",
        "collection_info": null
    },
    {
        "title": "过富池题澄江阁二首  其二",
        "author": "王之道",
        "content": "江山南北限，风月古今情。\n举酒杯还覆，逢人盖暂倾。\n目穷飞鸟落，心逐断云横。\n小市支残屋，严祠列画楹。\n晚烟渔艇远，夏潦荻洲平。\n试问濡须路，归欤过几城。",
        "dynasty": "宋",
        "collection_info": null
    },
    {
        "title": "次韵刘春卿书怀",
        "author": "王之道",
        "content": "老去宜安分，年来强竞辰。\n功名虽自许，心腹欲谁陈。\n頼有金溪彦，相从锦水濵。\n词华三鳯蔚，诗律八音纯。\n风月论交旧，云山发兴新。\n鄙怀烦澡雪，高义叹倾囷。\n李峤真才子，唐邕实异人。\n感时悲鹤战，忧国赋车辚。\n寤寐思摧敌，行藏冀泽民。\n廉高辞郑粟，狂笑取韩银。\n松柏迷荆棘，琳琅杂珷珉。\n北游观赤帻，西走避黄巾。\n端木谋存鲁，长沙论过秦。\n江湖双醉眼，天地一閒身。\n遵海嗟黄屋，垂衣想紫宸。\n擒王须李靖，抗贼付张巡。\n尚缓三城役，方驰六辔询。\n两河蜂伴蚁，多垒介和鳞。\n烽火青淮隔，楼船古汴堙。\n离宫埋茂草，禁籞掩荒榛。\n典册尊诸夏，戎羌守四邻。\n如何来丑类，容易破重闉。\n大厦烟焚突，长堤蚁溃漘。\n复垣阊阖夜，层观景龙春。\n蔑视排姦魏，空闻识反甄。\n伤哉无止鼠，甚矣不由鹑。\n天启中兴运，时当外侮宾。\n此生那习坎，吾道已康屯。\n黄卷何妨对，青灯正可亲。\n侏儒归櫽括，苦窳入陶钧。\n夸父劳追日，颜回怅绝尘。\n庙堂资赞辅，岩穴忍跧踆。\n炳焕文中虎，玲珑席上珍。\n肯终虞涧筑，聊滞越山薪。\n君壮勤非勉，予衰懒是真。\n会看鸣鸑鷟，相庆画麒麟。\n簪绂行当贵，虀盐莫厌贫。\n仲尼忧悄悄，扬子恶频频。\n守节身何屈，移忠道自伸。\n秋吟足佳句，飞动笔如神。",
        "dynasty": "宋",
        "collection_info": null
    },
    {
        "title": "追和韩退之雪韵",
        "author": "王之道",
        "content": "一时符众望，七尺验童谣。\n人喜丰穰兆，吾知瘴疠销。\n戏看还扑面，閒试欲齐腰。\n堕絮纷辞萼，飞花半惹条。\n松篁低到地，溪涧合平桥。\n月牖潜争入，风帘静自揺。\n红金延坐夜，绿蚁送行朝。\n暗上歌茵隰，轻随舞袖飘。\n千林翻鲁缟，万里藉鲛绡。\n灯市堪行乐，何妨酒价饶。",
        "dynasty": "宋",
        "collection_info": null
    },
    {
        "title": "菊有黄花为彦逢弟寿",
        "author": "王之道",
        "content": "正色憎桃李，凌霜见嫩黄。\n有同高士操，常占晚秋芳。\n袅袅金风软，漙漙玉露光。\n君恩隆一束，时令应重阳。\n幸遇桑蓬庆，欣逢曲米香。\n敢因难老祝，采掇奉瑶觞。",
        "dynasty": "宋",
        "collection_info": null
    },
    {
        "title": "春雪和袁望回三首  其一",
        "author": "王之道",
        "content": "残岁连人日，同云暗海涯。\n晨开才曭晃，暮集復交加。\n野色铺霜缟，秋光散玉葩。\n老夫僵不扫，稚子走争拿。\n皎洁欺梅萼，严凝禁草芽。\n饿彪迷旧穴，惊雁失圆沙。\n有客方夸酒，何人欲鬬茶。\n南山歌禹甸，西国想毗耶。\n弄日乌薪熟，围风翠幙遮。\n岂知春霁好，万物动芳华。",
        "dynasty": "宋",
        "collection_info": null
    },
    {
        "title": "春雪和袁望回三首  其二",
        "author": "王之道",
        "content": "谁谓过残腊，余寒遂有涯。\n雪来风益横，冰着雨还加。\n万里隋堤絮，千山庾岭葩。\n袁门晨尚闭，剡艇夜应拿。\n百蛰犹含土，群芳敢放芽。\n娇红还玉茗，新绿借金沙。\n力胜榴花酒，功高雀舌茶。\n人心愁甚矣，天意欲何耶。\n好放朝阳出，休从宿雾遮。\n青腰诚念我，明日变霜华。",
        "dynasty": "宋",
        "collection_info": null
    },
    {
        "title": "春雪和袁望回三首  其三",
        "author": "王之道",
        "content": "棱棱威正肃，浩浩意无涯。\n雨息风还怒，霜余雪更加。\n氍毺还席地，薝卜竞分葩。\n虎饿豺狼抟，乌穷鸟雀拿。\n木冰鸣玉佩，檐溜轧芦芽。\n鹤集疑惊露，羊群忆卧沙。\n晚餐甘当肉，夘酒薄胜茶。\n盈尺其多矣，踰旬果是耶。\n日车行自驾，云障欲何遮。\n坐想传柑饮，千官从翠华。",
        "dynasty": "宋",
        "collection_info": null
    },
    {
        "title": "和袁望回春雪",
        "author": "王之道",
        "content": "白雪嫌春晚，纵横布玉霙。\n柳花随处发，瑶砌逐门成。\n旌别寒松茂，摧残冻芋萌。\n飘飖无限思，料峭有余清。\n舞袂朝犹湿，吟窗夜自明。\n色疑侵两鬓，光欲眩双睛。\n曭晃干林晓，潺湲万壑晴。\n江梅含故态，山鸟弄新声。\n雅与诗情惬，应怜病骨轻。\n浇肠一杯酒，风力鬬峥嵘。",
        "dynasty": "宋",
        "collection_info": null
    },
    {
        "title": "对雪和子𨗨用欧阳子韵",
        "author": "王之道",
        "content": "散漫来天际，高吟正倚门。\n远山云母合，芳树柳花繁。\n匝地银无价，冰湖鑑有痕。\n何人穿敝履，有客拥高轩。\n访戴从东棹，游梁快北辕。\n鼎寒香屡拨，杯冷酒重温。\n风力千林吼，云容万骑屯。\n食余盐虎卧，坐久炭猊蹲。\n观舞更三迭，论文罄一樽。\n清芬难揜覆，端的属梅园。",
        "dynasty": "宋",
        "collection_info": null
    },
    {
        "title": "送杨德润赴礼部试",
        "author": "王之道",
        "content": "雨意止还作，天容寒未舒。\n无聊怀剧论，何幸过穷居。\n举白夜酾酒，剪黄朝荐蔬。\n新诗閒鼔吹，旧隠乱丘墟。\n轩冕时何晚，山林计亦疏。\n中兴屈群策，入告莫踌躇。",
        "dynasty": "宋",
        "collection_info": null
    },
    {
        "title": "追和东坡立春韵寄彦逢弟",
        "author": "王之道",
        "content": "荏苒岁云暮，艰难予岂堪。\n闗山怀远别，弓矢废清谈。\n风色霁还暖，梅梢春已酣。\n信音惊远雁，心绪乱游蠺。\n投笔班超近，擒戎李靖惭。\n行吟望西北，赴难有虞潭。",
        "dynasty": "宋",
        "collection_info": null
    },
    {
        "title": "和徐季功墨梅  其一",
        "author": "王之道",
        "content": "閒想窥池倒影，戏成落笔斜枝。\n纵涅难淄玉质，细看何似当时。",
        "dynasty": "宋",
        "collection_info": null
    },
    {
        "title": "和徐季功墨梅  其二",
        "author": "王之道",
        "content": "便是朱唇素面，那知绿叶青枝。\n浄几明窗展处，微风淡月醒时。",
        "dynasty": "宋",
        "collection_info": null
    },
    {
        "title": "题成国仲画扇",
        "author": "王之道",
        "content": "奋髯欲何为，戢翼应有待。\n画工妙丹青，物状从变态。",
        "dynasty": "宋",
        "collection_info": null
    },
    {
        "title": "题马以道画扇",
        "author": "王之道",
        "content": "寒芦卧疏黄，远水分淡碧。\n秋荷如有情，相映两鸂鶒。",
        "dynasty": "宋",
        "collection_info": null
    },
    {
        "title": "追和鲁直蜡梅二首  其一",
        "author": "王之道",
        "content": "一种幽素姿，凌寒为谁展。\n似嫌冰雪清，故作黄金浅。",
        "dynasty": "宋",
        "collection_info": null
    },
    {
        "title": "追和鲁直蜡梅二首  其二",
        "author": "王之道",
        "content": "岁穷压霜雪，春至喜风露。\n一枝蜡花梅，清香美无度。",
        "dynasty": "宋",
        "collection_info": null
    },
    {
        "title": "送道者史宝通作丐",
        "author": "王之道",
        "content": "昔日山前寺，兵余扫地空。\n汝今能协力，真是宝林通。",
        "dynasty": "宋",
        "collection_info": null
    },
    {
        "title": "又送道者王法圆作丐",
        "author": "王之道",
        "content": "誓将三寸舌，求结万人缘。\n宝刹成功日，当期道法圆。",
        "dynasty": "宋",
        "collection_info": null
    },
    {
        "title": "送浮屠道廓",
        "author": "王之道",
        "content": "一宿已先觉，四明那更游。\n去来无所着，风日海山秋。",
        "dynasty": "宋",
        "collection_info": null
    },
    {
        "title": "送贾教授伟满罢东归",
        "author": "王之道",
        "content": "妙年才气擅超群，试吏来司泮水芹。\n行矣玉堂应召直，忍将风袂与君分。",
        "dynasty": "宋",
        "collection_info": null
    },
    {
        "title": "重阳示二三友",
        "author": "王之道",
        "content": "龙山何处暮云黄，坐想前贤落帽狂。\n茰实菊花良不恶，为君沽酒作重阳。",
        "dynasty": "宋",
        "collection_info": null
    },
    {
        "title": "秋日悯旱题香山庄舍",
        "author": "王之道",
        "content": "千里骄阳稼穑枯，人心穷极但天呼。\n须烦岩壑为霖手，下泽苍生慰海隅。",
        "dynasty": "宋",
        "collection_info": null
    },
    {
        "title": "寄梅花与曾子修",
        "author": "王之道",
        "content": "待船聊復驻征骖，手捻梅花望翠岚。\n花似若人清绝俗，故从江北寄江南。",
        "dynasty": "宋",
        "collection_info": null
    },
    {
        "title": "送曾式古归建昌",
        "author": "王之道",
        "content": "两年说归明日归，江头草软花芬菲。\n风调江浄船行驶，好看芳草怀春晖。",
        "dynasty": "宋",
        "collection_info": null
    },
    {
        "title": "酬孔纯老送海错三首  其一",
        "author": "王之道",
        "content": "海错东来自四明，感君怜我故分珍。\n拜嘉何必须豪饮，大嚼姑从得句新。",
        "dynasty": "宋",
        "collection_info": null
    },
    {
        "title": "酬孔纯老送海错三首  其二",
        "author": "王之道",
        "content": "螺头已荷兼三和，鳯髓何须贵八珍。\n多谢邦君怜不饮，只将诗句巧争新。",
        "dynasty": "宋",
        "collection_info": null
    },
    {
        "title": "酬孔纯老送海错三首  其三",
        "author": "王之道",
        "content": "恶语岂堪酬妙句，麤餐曾不餍常珍。\n得君海错俱奇绝，从此鄞江发兴新。",
        "dynasty": "宋",
        "collection_info": null
    },
    {
        "title": "和子厚弟春日见寄三首  其一",
        "author": "王之道",
        "content": "睡起晴窗正忆渠，老兵声喏到前除。\n新诗价重连城璧，便觉贫家富不虚。",
        "dynasty": "宋",
        "collection_info": null
    },
    {
        "title": "和子厚弟春日见寄三首  其二",
        "author": "王之道",
        "content": "一鞭春色去迢迢，溪上红粧笑语娇。\n酒醉不知行客避，竞眠芳草鬬裙腰。",
        "dynasty": "宋",
        "collection_info": null
    },
    {
        "title": "和子厚弟春日见寄三首  其三",
        "author": "王之道",
        "content": "十里西畴马送曛，晚风依约度溪云。\n悬知今夜桃花雨，一洗焦枯慰使君。",
        "dynasty": "宋",
        "collection_info": null
    },
    {
        "title": "谢潘寿卿惠笺并诗",
        "author": "王之道",
        "content": "饷厚东阳一万畨，从今难放笔头閒。\n新诗正与花笺似，文彩纵横咳唾间。",
        "dynasty": "宋",
        "collection_info": null
    },
    {
        "title": "道上杂花盛开",
        "author": "王之道",
        "content": "涓涓流水雨晴初，夹道山花簇綵舆。\n千骑不辞迎候远，物情春意竟何如。",
        "dynasty": "宋",
        "collection_info": null
    },
    {
        "title": "风雨损花",
        "author": "王之道",
        "content": "雨多南国惜春归，多谢诗人赋采菲。\n堕白残红无处着，漫随风絮作团飞。",
        "dynasty": "宋",
        "collection_info": null
    },
    {
        "title": "落梅入砚池",
        "author": "王之道",
        "content": "玉佩翻然下帝傍，墨池照影妬新粧。\n时人莫作飘零看，收拾毫端无尽香。",
        "dynasty": "宋",
        "collection_info": null
    },
    {
        "title": "玉树花",
        "author": "王之道",
        "content": "几年埋没乱荆榛，轩槛移来特地新。\n何事临风忍相对，伤心一曲旧亡陈。",
        "dynasty": "宋",
        "collection_info": null
    },
    {
        "title": "芭蕉",
        "author": "王之道",
        "content": "秋风鸣玉雨疏疏，嫩绿临窗半卷舒。\n似是相知慰牢落，朝来肯寄一缄书。",
        "dynasty": "宋",
        "collection_info": null
    },
    {
        "title": "菊",
        "author": "王之道",
        "content": "千林揺落见孤芳，色映青松破嫩黄。\n玉露凄凉三径晚，金英芬馥几丛香。",
        "dynasty": "宋",
        "collection_info": null
    },
    {
        "title": "山茶",
        "author": "王之道",
        "content": "开花不与众芳期，先得江梅破白时。\n犀甲鹤头微带雪，画屏曾见两三枝。",
        "dynasty": "宋",
        "collection_info": null
    },
    {
        "title": "荷花",
        "author": "王之道",
        "content": "亭亭青盖倚宫粧，新浴温泉体自香。\n暂借青风来一霎，欲披云锦见蜂房。",
        "dynasty": "宋",
        "collection_info": null
    },
    {
        "title": "红梅",
        "author": "王之道",
        "content": "秾华不与众芳同，偏爱施朱立晓风。\n莫道春来无酒病，脸霞犹带夜来红。",
        "dynasty": "宋",
        "collection_info": null
    },
    {
        "title": "题乌江官舍木芙蓉",
        "author": "王之道",
        "content": "桃叶萧疏柳叶黄，清寒应怯夜来霜。\n芙蓉雅与秋相好，独对层台试晓粧。",
        "dynasty": "宋",
        "collection_info": null
    },
    {
        "title": "青梅",
        "author": "王之道",
        "content": "疏白欺人侵短鬓，老红乘酒驻衰颜。\n食梅已判非吾事，把读清诗忆故山。",
        "dynasty": "宋",
        "collection_info": null
    },
    {
        "title": "和魏定父早春十首  其一",
        "author": "王之道",
        "content": "早从子美追懒真，近向长康得痴绝。\n相逢可笑復可怜，君看稀疏鬓邉雪。",
        "dynasty": "宋",
        "collection_info": null
    },
    {
        "title": "和魏定父早春十首  其二",
        "author": "王之道",
        "content": "安得都护胡青骢，与君并辔揺玲珑。\n南溪今日冻初觧，好看游鱼翻鬛红。",
        "dynasty": "宋",
        "collection_info": null
    },
    {
        "title": "和魏定父早春十首  其三",
        "author": "王之道",
        "content": "依依杨柳绕溪斜，黑白溪头鹄伴鸦。\n雨过芜菁自春色，一丛茅屋野人家。",
        "dynasty": "宋",
        "collection_info": null
    },
    {
        "title": "和魏定父早春十首  其四",
        "author": "王之道",
        "content": "晚来天意欲晴寒，幽鸟争春到舌端。\n诗骨自怜山様瘦，酒肠君似海能寛。",
        "dynasty": "宋",
        "collection_info": null
    },
    {
        "title": "和魏定父早春十首  其五",
        "author": "王之道",
        "content": "门前溪水绿萦迴，风縠无邉费剪裁。\n待与东君写春色，好教红紫一时开。",
        "dynasty": "宋",
        "collection_info": null
    },
    {
        "title": "和魏定父早春十首  其六",
        "author": "王之道",
        "content": "春到花梢一点红，吹嘘应谢晓来风。\n南园缭绕城邉路，无限诗情杖履中。",
        "dynasty": "宋",
        "collection_info": null
    },
    {
        "title": "和魏定父早春十首  其七",
        "author": "王之道",
        "content": "㶁㶁溪流碎玉鸣，野梅随处伴行人。\n归欤路出临卭市，凖拟沉浮曲米春。",
        "dynasty": "宋",
        "collection_info": null
    },
    {
        "title": "和魏定父早春十首  其八",
        "author": "王之道",
        "content": "怪来庭砌堕寒梅，风笛数声清以哀。\n两日枯肠餍蔬笋，不堪茗椀发轻雷。",
        "dynasty": "宋",
        "collection_info": null
    },
    {
        "title": "和魏定父早春十首  其九",
        "author": "王之道",
        "content": "辰瓜醉竹定何如，试问君家种莳书。\n坐久幽窗转斜日，恰怜梅影上衣裾。",
        "dynasty": "宋",
        "collection_info": null
    },
    {
        "title": "和魏定父早春十首  其一○",
        "author": "王之道",
        "content": "南禅相望无多地，深谢高轩日见过。\n归去山林遂閒放，却寻农圃问谁何。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其一",
        "author": "王之道",
        "content": "相从辄莫太怱怱，赌酒分茶自有功。\n谁谓春归无处觅，柳蹊飞絮乱因风。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其二",
        "author": "王之道",
        "content": "照眼酴醿正及时，鞓红相映似相知。\n天公应也怜芳意，一霎轻风宿雾披。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其三",
        "author": "王之道",
        "content": "花外霏微雨弄晴，乱红狼藉过清明。\n伤春正苦无聊甚，接接欣闻噪鹊声。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其四",
        "author": "王之道",
        "content": "官閒时醉秀溪春，醉裏吟诗字字新。\n欲报自惭无好语，年来胸次亦埃尘。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其五",
        "author": "王之道",
        "content": "欲下荒庭意已阑，一枝红药坐中看。\n东风不息成何事，又醖春阴作夜寒。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其六",
        "author": "王之道",
        "content": "轻阴还傍麦秋天，病怯春寒独衣绵。\n老境不知行乐好，坐来芳树看莺迁。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其七",
        "author": "王之道",
        "content": "春来谈笑数追陪，多谢传杯不放杯。\n醉裏狂言应可笑，问春归去几时回。",
        "dynasty": "宋",
        "collection_info": null
    },
    {
        "title": "和秦寿之春晚偶成八绝  其八",
        "author": "王之道",
        "content": "带雨飞来燕一双，问伊何事为春忙。\n野人不觧呢喃意，勉强搜吟对麦光。",
        "dynasty": "宋",
        "collection_info": null
    },
    {
        "title": "和王圜中道上初见梅花二首  其一",
        "author": "王之道",
        "content": "马头惊见一枝新，夹道欢呼拥吏民。\n咫尺招提鷄黍约，不妨同醉万家春。",
        "dynasty": "宋",
        "collection_info": null
    },
    {
        "title": "和王圜中道上初见梅花二首  其二",
        "author": "王之道",
        "content": "安养疮痍过所亲，野人何幸预斯民。\n自怜枯槁无生意，遂与寒梅竞得春。",
        "dynasty": "宋",
        "collection_info": null
    },
    {
        "title": "和沈次韩春日郊行二首  其一",
        "author": "王之道",
        "content": "杨花落地鸊鹈飞，百里湖山碧四围。\n信步不知行几远，却怜芳草伴人归。",
        "dynasty": "宋",
        "collection_info": null
    },
    {
        "title": "和沈次韩春日郊行二首  其二",
        "author": "王之道",
        "content": "山色新晴一蘸青，隔溪无数野花明。\n杞苖荻笋肥应美，采掇何妨趁晚烹。",
        "dynasty": "宋",
        "collection_info": null
    },
    {
        "title": "和张文伯春日劝农",
        "author": "王之道",
        "content": "奉诏欢均草莽臣，郊原风日自温温。\n欲知太守催耕意，重谷劭农本圣恩。",
        "dynasty": "宋",
        "collection_info": null
    },
    {
        "title": "和刘春卿秋夜对月",
        "author": "王之道",
        "content": "天宇澄清桂影秋，骚人乘兴欲登楼。\n楼前白水三千顷，滉滉镕银烂不收。",
        "dynasty": "宋",
        "collection_info": null
    },
    {
        "title": "和章序臣梅花二首  其一",
        "author": "王之道",
        "content": "三月诗筒绝往来，有时谈麈许追陪。\n梅花雅欲撩佳句，犯雪凌霜为我开。",
        "dynasty": "宋",
        "collection_info": null
    },
    {
        "title": "和章序臣梅花二首  其二",
        "author": "王之道",
        "content": "多谢苍头语我来，恍如相见笑相陪。\n新诗高妙梅清绝，展读花前病眼开。",
        "dynasty": "宋",
        "collection_info": null
    },
    {
        "title": "和孔纯老江上避风题酒肆",
        "author": "王之道",
        "content": "对酒应从暮吹号，酒行还喜荐溪毛。\n若将物象评诗思，须向江头看怒涛。",
        "dynasty": "宋",
        "collection_info": null
    },
    {
        "title": "和张文伯黄悦之席上赋雪",
        "author": "王之道",
        "content": "功成三白到春迴，好放云天万里开。\n今夜子猷方对客，却烦安道过溪来。",
        "dynasty": "宋",
        "collection_info": null
    },
    {
        "title": "和张文伯先梅后雪",
        "author": "王之道",
        "content": "六花无怪索诗催，正恐清寒勒早梅。\n待得江头千树暗，故争明洁逐风来。",
        "dynasty": "宋",
        "collection_info": null
    },
    {
        "title": "和子厚弟冬至即事",
        "author": "王之道",
        "content": "天容如鑑地无尘，阳气依稀动紫荆。\n日晷渐长端可爱，霜华增重不胜清。",
        "dynasty": "宋",
        "collection_info": null
    },
    {
        "title": "和王觉民双泉道中",
        "author": "王之道",
        "content": "白云深处是吾家，山市归来日影斜。\n独立前村聊送目，孤村流水闹寒鸦。",
        "dynasty": "宋",
        "collection_info": null
    },
    {
        "title": "和鲁如晦七夕",
        "author": "王之道",
        "content": "乞巧谁家绮席开，夜阑箫鼓趁虚催。\n启明不为牵牛计，又放朝阳送曙来。",
        "dynasty": "宋",
        "collection_info": null
    },
    {
        "title": "和陈天予经过南巢邑人迎旧尹",
        "author": "王之道",
        "content": "君来井邑笑烘烘，君去萧条逈不同。\n似说攀辕如昨日，可怜身老长儿童。",
        "dynasty": "宋",
        "collection_info": null
    },
    {
        "title": "和孔纯老别邻居钱进之醉寝留题",
        "author": "王之道",
        "content": "不敢搘笻问起居，虑烦炰脍破兵厨。\n杜门终日无人顾，新竹墻头出万夫。",
        "dynasty": "宋",
        "collection_info": null
    },
    {
        "title": "和张文伯洞庭柑",
        "author": "王之道",
        "content": "金苞照爼出双柑，想见和枝映笋篮。\n欲倩玉纤分玉液，要濡燥吻发清谈。",
        "dynasty": "宋",
        "collection_info": null
    },
    {
        "title": "和刘春卿晓起读书",
        "author": "王之道",
        "content": "梦断幽禽恰转更，窥窗残月淡孤灯。\n孜孜读诵如吾子，指日菁莪看锡朋。",
        "dynasty": "宋",
        "collection_info": null
    },
    {
        "title": "偶书",
        "author": "王之道",
        "content": "万事秋来只信缘，为谁清嚏晚风前。\n断虹收尽廉纤雨，喜见江南八月天。",
        "dynasty": "宋",
        "collection_info": null
    },
    {
        "title": "和吕子梅题陈倅窗前新栽竹二首  其一",
        "author": "王之道",
        "content": "封殖要当同种玉，翱翔端復见停鸾。\n此君不是尘中物，岂减樊川十万竿。",
        "dynasty": "宋",
        "collection_info": null
    },
    {
        "title": "和吕子梅题陈倅窗前新栽竹二首  其二",
        "author": "王之道",
        "content": "自是清阴能借润，不应积雨尚流寒。\n先生端的磻溪裔，乞与沧溟作钓竿。",
        "dynasty": "宋",
        "collection_info": null
    },
    {
        "title": "和陈勉仲赠淮西漕吴介之二首  其一",
        "author": "王之道",
        "content": "威严霜肃德春阳，民感澄清涕泗滂。\n畏垒大穣知不晚，三年端可笑庚桑。",
        "dynasty": "宋",
        "collection_info": null
    },
    {
        "title": "和陈勉仲赠淮西漕吴介之二首  其二",
        "author": "王之道",
        "content": "九郡疮痍頼拊存，年来和气浃江村。\n此恩未易论天报，请看于公大里门。",
        "dynasty": "宋",
        "collection_info": null
    },
    {
        "title": "和赵积中白莲三首  其一",
        "author": "王之道",
        "content": "翠盖亭亭水满塘，六铢新制带天香。\n晚来扶洗娇无力，尽鬬冰肌不鬬粧。",
        "dynasty": "宋",
        "collection_info": null
    },
    {
        "title": "和赵积中白莲三首  其二",
        "author": "王之道",
        "content": "清风习习晚香微，坐使诗人赋采菲。\n想见温泉初濯玉，侍儿娇拥太真妃。",
        "dynasty": "宋",
        "collection_info": null
    },
    {
        "title": "和赵积中白莲三首  其三",
        "author": "王之道",
        "content": "耻同流辈弄胭脂，一様新裁雪白衣。\n何日与君携酒去，两般分取载将归。",
        "dynasty": "宋",
        "collection_info": null
    },
    {
        "title": "和张元礼水仙花二首  其一",
        "author": "王之道",
        "content": "素颊黄心破晓寒，叶如谖草臭如兰。\n一樽坐对东风软，敢比江梅取次看。",
        "dynasty": "宋",
        "collection_info": null
    },
    {
        "title": "和张元礼水仙花二首  其二",
        "author": "王之道",
        "content": "沉水香浓画不烟，赋花谁是饮中仙。\n顾予老拙辞源涩，空想东坡万斛泉。",
        "dynasty": "宋",
        "collection_info": null
    },
    {
        "title": "和秦寿之铜陵江上二首  其一",
        "author": "王之道",
        "content": "枫叶霜余霞灿烂，苇花风起雪纵横。\n铜陵江上秋容好，两绝新诗取次成。",
        "dynasty": "宋",
        "collection_info": null
    },
    {
        "title": "和秦寿之铜陵江上二首  其二",
        "author": "王之道",
        "content": "烟销远水分帆影，木落疏林出斧痕。\n啸咏不知红日下，九华何处望中昏。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其一",
        "author": "王之道",
        "content": "潇洒湖东小小亭，一时酬唱有三明。\n亭前澄练无邉际，应助诗人写物情。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其二",
        "author": "王之道",
        "content": "乱插黄花趁节宜，年华休向镜中悲。\n已知和气回春谷，横管临风更一吹。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其三",
        "author": "王之道",
        "content": "一龛灯火夜凄清，壁下秋虫断续声。\n细把新诗等风味，易牙元不乱淄渑。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其四",
        "author": "王之道",
        "content": "疏懒常嫌束带劳，年来见客强垂条。\n不知此病容医否，沥沥真珠出小槽。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其五",
        "author": "王之道",
        "content": "雨余东北望银屏，一带寒山映骨清。\n谁道西风能换物，染红枫树亦多情。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其六",
        "author": "王之道",
        "content": "宿雨飞花阻撷芳，寄题端欲为增光。\n何时登揽快晴日，瀹茗挥毫看瑞香。",
        "dynasty": "宋",
        "collection_info": null
    },
    {
        "title": "和子厚弟九日登魏文振亭园七首  其七",
        "author": "王之道",
        "content": "官道千秋坐小车，仙随阮肇饭胡麻。\n男儿正患无津耳，千古留侯事可嘉。",
        "dynasty": "宋",
        "collection_info": null
    },
    {
        "title": "时雨二绝和赵积中韵  其一",
        "author": "王之道",
        "content": "稻花时候一犂雨，天意从人无间然。\n我亦摧頽穷甚矣，烦君试考小行年。",
        "dynasty": "宋",
        "collection_info": null
    },
    {
        "title": "时雨二绝和赵积中韵  其二",
        "author": "王之道",
        "content": "白江州熟人炊玉，竞说前年斗万钱。\n何事农夫太庸鄙，欲将豚酒谢苍天。",
        "dynasty": "宋",
        "collection_info": null
    },
    {
        "title": "绿萼梅",
        "author": "王之道",
        "content": "天然腻玉细生香，斜倚东风竚淡粧。\n可是春寒犹料峭，晓窗犹试绿罗裳。",
        "dynasty": "宋",
        "collection_info": null
    },
    {
        "title": "榴花",
        "author": "王之道",
        "content": "看花令我忆金明，五月尊罍竹叶青。\n窈窕宝津楼下路，断肠千里四周星。",
        "dynasty": "宋",
        "collection_info": null
    },
    {
        "title": "送顾渚茶与孔纯老",
        "author": "王之道",
        "content": "晓来飞雪似欺春，尽把群芳点缀匀。\n莫讶两旗分顾渚，要令佳句鬬清新。",
        "dynasty": "宋",
        "collection_info": null
    },
    {
        "title": "追和东坡梅花十绝  其一",
        "author": "王之道",
        "content": "春到梅梢日自和，动人芳气不须多。\n清肌瘦骨如冰玉，瘴雾那能柰子何。",
        "dynasty": "宋",
        "collection_info": null
    },
    {
        "title": "追和东坡梅花十绝  其二",
        "author": "王之道",
        "content": "盈盈终日对粧台，一树临溪欲半开。\n吟赏不须期烂漫，恐随春雨点苍苔。",
        "dynasty": "宋",
        "collection_info": null
    },
    {
        "title": "追和东坡梅花十绝  其三",
        "author": "王之道",
        "content": "一池春水绿萦迴，池上梅花暖自开。\n想见温泉初出浴，六宫遥指太真来。",
        "dynasty": "宋",
        "collection_info": null
    },
    {
        "title": "追和东坡梅花十绝  其四",
        "author": "王之道",
        "content": "问言何处是前村，万木号寒雪障昏。\n安得梦为蝴蝶去，花间栩栩适吟魂。",
        "dynasty": "宋",
        "collection_info": null
    },
    {
        "title": "追和东坡梅花十绝  其五",
        "author": "王之道",
        "content": "真香暗逐微风远，疏影低随淡日斜。\n好在黄昏清浅意，一时收拾付诗家。",
        "dynasty": "宋",
        "collection_info": null
    },
    {
        "title": "追和东坡梅花十绝  其六",
        "author": "王之道",
        "content": "醉眼昏昏午倦开，不堪诗债苦相催。\n清香自是蠲烦药，为折霜蕤一朶来。",
        "dynasty": "宋",
        "collection_info": null
    },
    {
        "title": "追和东坡梅花十绝  其七",
        "author": "王之道",
        "content": "莫怪风前玉斚飞，饮酣初喜传花枝。\n正当北雪消残后，恰直东风料峭时。",
        "dynasty": "宋",
        "collection_info": null
    },
    {
        "title": "追和东坡梅花十绝  其八",
        "author": "王之道",
        "content": "绛跗檀口映冰肌，踏雪来看带雪枝。\n一见遂能消鄙恡，汝南谁敢忽牛医。",
        "dynasty": "宋",
        "collection_info": null
    },
    {
        "title": "追和东坡梅花十绝  其九",
        "author": "王之道",
        "content": "步入芳丛脚自轻，看来群卉眼偏明。\n和羮有实休疑晚，况是东君旧着情。",
        "dynasty": "宋",
        "collection_info": null
    },
    {
        "title": "追和东坡梅花十绝  其一○",
        "author": "王之道",
        "content": "山下溪头卖酒家，为谁低入屋檐斜。\n蔬肠不柰村酤涩，笑挽长条沃井花。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其一",
        "author": "王之道",
        "content": "额黄肌粉鬬新粧，春入园林度暗香。\n留滞江南归未得，一枝聊復沃愁肠。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其二",
        "author": "王之道",
        "content": "晓来飞雪缀林端，冰玉肌肤巧耐寒。\n折得一枝红半吐，自挼香蘂当朝飱。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其三",
        "author": "王之道",
        "content": "年年常是犯凝寒，换骨曾凴九转丹。\n结实和羮知不晚，试尝花蘂味应酸。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其四",
        "author": "王之道",
        "content": "竹外山前见嫩黄，水沉清渍雪肌香。\n应嫌桃李风姿俗，故作寻常淡淡粧。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其五",
        "author": "王之道",
        "content": "檐花厌浥细如尘，渡口舟横不见人。\n独喜霜蕤清照坐，旅怀虽恶未孤春。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其六",
        "author": "王之道",
        "content": "凌霜冒雪报花期，大小群芳例是儿。\n屈指春风无十日，东君元是旧相知。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其七",
        "author": "王之道",
        "content": "素艶忽从江上见，清香还向雪中闻。\n谁能送酒来相劳，为尔开尝对马军。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其八",
        "author": "王之道",
        "content": "冬温开遍向东枝，映日含风万玉姬。\n何必霓裳掩前古，清癯端不羡丰肥。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其九",
        "author": "王之道",
        "content": "别后开园日就荒，对花还忆少年狂。\n东荣几树应无恙，待得予归破嫩黄。",
        "dynasty": "宋",
        "collection_info": null
    },
    {
        "title": "梅花十绝追和张文潜韵  其一○",
        "author": "王之道",
        "content": "花前倾步溅狂澜，花外扶疏竹数竿。\n带雪精神清更好，冰肌元惯朔风寒。",
        "dynasty": "宋",
        "collection_info": null
    },
    {
        "title": "梅花和黄觉民四首  其一",
        "author": "王之道",
        "content": "浄几閒窗小小缾，一枝春色为谁清。\n吾今老去心如水，销得诗人与证明。",
        "dynasty": "宋",
        "collection_info": null
    },
    {
        "title": "梅花和黄觉民四首  其二",
        "author": "王之道",
        "content": "萧然清映水邉枝，似向温泉见玉肌。\n被恼诗人应不彻，怪来言语总成诗。",
        "dynasty": "宋",
        "collection_info": null
    },
    {
        "title": "梅花和黄觉民四首  其三",
        "author": "王之道",
        "content": "依倚春风雨浄缾，暮林摇落避真清。\n暗香似与常娥约，来借黄昏淡淡明。",
        "dynasty": "宋",
        "collection_info": null
    },
    {
        "title": "梅花和黄觉民四首  其四",
        "author": "王之道",
        "content": "夜来春信到南枝，姑射神人逞雪肌。\n多谢长鬚解予意，送将羁客换新诗。",
        "dynasty": "宋",
        "collection_info": null
    },
    {
        "title": "和王元渤留题松寿岩白云庵寄郑顾道二首  其一",
        "author": "王之道",
        "content": "流水泠泠浸稻田，岩耕应费买山钱。\n风梢雨盖摩霄汉，箇裏高人即地仙。",
        "dynasty": "宋",
        "collection_info": null
    },
    {
        "title": "和王元渤留题松寿岩白云庵寄郑顾道二首  其二",
        "author": "王之道",
        "content": "日影曈昽霁晓雰，几声幽鸟隔窗闻。\n谢安盍为苍生起，休恋青山卧白云。",
        "dynasty": "宋",
        "collection_info": null
    },
    {
        "title": "追和贾眀叔侯陟眀二侍郎瑞香二首  其一",
        "author": "王之道",
        "content": "日午高人睡正浓，幽香初破碧山红。\n忽然梦觉寻无处，会有东来一阵风。",
        "dynasty": "宋",
        "collection_info": null
    },
    {
        "title": "追和贾眀叔侯陟眀二侍郎瑞香二首  其二",
        "author": "王之道",
        "content": "深院重帘数尺墻，对花何必竟烧香。\n九龄风度高难挹，举世纷纷漫笏囊。",
        "dynasty": "宋",
        "collection_info": null
    },
    {
        "title": "和富公权宗丞十首  其一",
        "author": "王之道",
        "content": "门外传来一轴诗，烂然蓬荜顿增辉。\n匹夫不敢贪怀璧，什袭今从故府归。",
        "dynasty": "宋",
        "collection_info": null
    },
    {
        "title": "和富公权宗丞十首  其二",
        "author": "王之道",
        "content": "展读新诗次第看，管中文豹喜窥斑。\n不知笔力能豪放，落纸云烟欬唾间。",
        "dynasty": "宋",
        "collection_info": null
    },
    {
        "title": "和富公权宗丞十首  其三",
        "author": "王之道",
        "content": "閒想当年啸咏声，一时人物鬬峥嵘。\n江山清壮今犹昔，谁谓丹青画不成。",
        "dynasty": "宋",
        "collection_info": null
    },
    {
        "title": "和富公权宗丞十首  其四",
        "author": "王之道",
        "content": "后来模楷復何人，千载风流郭泰巾。\n欲睹诗豪兼草圣，一尊聊发洞庭春。",
        "dynasty": "宋",
        "collection_info": null
    },
    {
        "title": "和富公权宗丞十首  其五",
        "author": "王之道",
        "content": "行草应曾阅鬬蛇，世情无识笑东家。\n君看横雨随风势，纸纸清新字字斜。",
        "dynasty": "宋",
        "collection_info": null
    },
    {
        "title": "和富公权宗丞十首  其六",
        "author": "王之道",
        "content": "昂昂野鹤在鷄群，一见人分浊与清。\n吟对红葵朝雨细，坐临绿竹午风轻。",
        "dynasty": "宋",
        "collection_info": null
    },
    {
        "title": "和富公权宗丞十首  其七",
        "author": "王之道",
        "content": "舍北湖山千迭翠，街南溪水一篙深。\n黄鹂也似快晴日，杨柳阴中诉好音。",
        "dynasty": "宋",
        "collection_info": null
    },
    {
        "title": "和富公权宗丞十首  其八",
        "author": "王之道",
        "content": "恶客未尝知酒圣，高人何止擅文豪。\n三司自揣非吾事，敢觊徐州解佩刀。",
        "dynasty": "宋",
        "collection_info": null
    },
    {
        "title": "和富公权宗丞十首  其九",
        "author": "王之道",
        "content": "嗟予少也戆无奇，才力而今老更衰。\n文阵异时逢大敌，犹能斩将復搴旗。",
        "dynasty": "宋",
        "collection_info": null
    },
    {
        "title": "和富公权宗丞十首  其一○",
        "author": "王之道",
        "content": "我惭思涩同司马，君患才多继士衡。\n今日相从非偶耳，挂冠淮浙好寻盟。",
        "dynasty": "宋",
        "collection_info": null
    },
    {
        "title": "观梅和陈天予韵  其一",
        "author": "王之道",
        "content": "断桥疏竹带山幽，装点诗人觅句愁。\n多谢双鱼传尺素，绝胜斗酒得凉州。",
        "dynasty": "宋",
        "collection_info": null
    },
    {
        "title": "观梅和陈天予韵  其二",
        "author": "王之道",
        "content": "春风草木初萌动，夜雨池塘正拍浮。\n玉骨檀心清更好，对花何惜醉扶头。",
        "dynasty": "宋",
        "collection_info": null
    },
    {
        "title": "和历阳守张仲智观梅五首  其一",
        "author": "王之道",
        "content": "一霎轻风过雨稀，满庭春色碎珠玑。\n使君载酒花前醉，更有新诗为发挥。",
        "dynasty": "宋",
        "collection_info": null
    },
    {
        "title": "和历阳守张仲智观梅五首  其二",
        "author": "王之道",
        "content": "万事当从酒到休，子山那得许多愁。\n绿樽翠杓梅花夕，不醉翻令恶客羞。",
        "dynasty": "宋",
        "collection_info": null
    },
    {
        "title": "和历阳守张仲智观梅五首  其三",
        "author": "王之道",
        "content": "谁似樊侯哲且明，觧将勲业佐中兴。\n自怜汨没毛锥子，空对东风咏使能。",
        "dynasty": "宋",
        "collection_info": null
    },
    {
        "title": "和历阳守张仲智观梅五首  其四",
        "author": "王之道",
        "content": "夜烧红烛照梅花，刺史风流自一家。\n待得残英上丹脸，韶华端復到山茶。",
        "dynasty": "宋",
        "collection_info": null
    },
    {
        "title": "和历阳守张仲智观梅五首  其五",
        "author": "王之道",
        "content": "出车何日劳师还，二圣归来喜见颜。\n乞得此身终芰制，乱山茅屋两三间。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一",
        "author": "王之道",
        "content": "春阴连日竟何如，逐妇应怜拙勃姑。\n习习晚风来更急，欲吹时雨助虚枯。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其二",
        "author": "王之道",
        "content": "一声何处呌提壶，杨柳阴中驻犊车。\n笑语谁家騃儿女，浣沙溪上数游鱼。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其三",
        "author": "王之道",
        "content": "溪流灔灔草凄凄，春日农郊麦穂齐。\n捲地东风还作恶，片云随马渡溪低。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其四",
        "author": "王之道",
        "content": "拍溪春水鸭头青，溪上哦诗醉眼醒。\n不见梅花寒蘸影，野桃山杏自娉婷。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其五",
        "author": "王之道",
        "content": "三日春霖发土毛，道傍芳草半人高。\n马头问是棠梨市，一片梨花映小桃。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其六",
        "author": "王之道",
        "content": "野鸟闗闗督驾犁，及时新雨土膏肥。\n知君有意农夫劝，故故穿林傍马飞。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其七",
        "author": "王之道",
        "content": "草满池塘水满川，雨余溪溜正溅溅。\n黄梅恰在山多处，披雾时看一握天。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其八",
        "author": "王之道",
        "content": "山下溪邉阿母家，春雷初过茗生芽。\n马头睡思浓无那，一椀何妨泛乳花。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其九",
        "author": "王之道",
        "content": "一夜西风作晓晴，纷然花草鬬欣荣。\n苍松巧与夭桃并，漫使诗人意不平。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一○",
        "author": "王之道",
        "content": "春云漠漠雨纤纤，花柳丛邉见酒帘。\n心为惜春无处着，可堪啼鸟更般添。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一一",
        "author": "王之道",
        "content": "晓光晴影正曈昽，转眼还惊日过中。\n芳草岸头人渡水，洛阳影裏鸟呼风。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一二",
        "author": "王之道",
        "content": "草色青青入烧痕，登临何处暗销魂。\n应怜野老无拘缚，种竹栽花教子孙。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一三",
        "author": "王之道",
        "content": "欲识吾君圣与仁，泽流寰海众熈春。\n两淮饥馑方移粟，六辔驰驱不惮勤。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一四",
        "author": "王之道",
        "content": "日迟风细午阴微，柳外青骢去若飞。\n过得水村闻笑语，几家扶得醉人归。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一五",
        "author": "王之道",
        "content": "庭閒人静鸟窥帘，坐对文书亦倦拈。\n春旱正须三尺雨，江湖宁放老蛟潜。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一六",
        "author": "王之道",
        "content": "带雨酴醿不自持，短垣高榭倚斜枝。\n野人莫觅丹青手，摹写春容一绝诗。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一七",
        "author": "王之道",
        "content": "下马邮亭忽喟然，数间茅屋起孤烟。\n山花狼籍余无几，断送归心起杜鹃。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一八",
        "author": "王之道",
        "content": "怪石形模老牯同，漫将名字责农功。\n得来正与齐田类，谁敢言耕望岁丰。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其一九",
        "author": "王之道",
        "content": "灊皖归来麦已秋，相从时说白云游。\n八年不践同安境，梦裏山溪记旧由。",
        "dynasty": "宋",
        "collection_info": null
    },
    {
        "title": "和徐季功舒蕲道中二十首  其二○",
        "author": "王之道",
        "content": "光风习习日晖晖，堕絮飞红积渐稀。\n芍药酴醿看正好，一尊能共送春归。",
        "dynasty": "宋",
        "collection_info": null
    },
    {
        "title": "和陈勉仲大宁院见寄",
        "author": "王之道",
        "content": "使驿驰驱赋陟冈，等閒诗戏况逢场。\n清和在序芳菲歇，草色连天水满塘。",
        "dynasty": "宋",
        "collection_info": null
    },
    {
        "title": "和徐伯远无为道中",
        "author": "王之道",
        "content": "江南五月稻抽芒，想见含花带露香。\n底事淮郷太迟晚，一犁新雨正开荒。",
        "dynasty": "宋",
        "collection_info": null
    },
    {
        "title": "和徐伯远见寄三首  其一",
        "author": "王之道",
        "content": "我家湖上面九华，无钱买山山见賖。\n待栽北牖一坡竹，追配东门千载瓜。",
        "dynasty": "宋",
        "collection_info": null
    },
    {
        "title": "和徐伯远见寄三首  其二",
        "author": "王之道",
        "content": "新炊香软桃花红，蕲州竹簟初出筒。\n老翁易饱更甘寝，便便一觉南窗风。",
        "dynasty": "宋",
        "collection_info": null
    },
    {
        "title": "和徐伯远见寄三首  其三",
        "author": "王之道",
        "content": "三诗自可当尺书，得书何必须双鱼。\n黄花强把酬雪白，丐君捧腹聊轩渠。",
        "dynasty": "宋",
        "collection_info": null
    },
    {
        "title": "和陈勉仲四首  其一",
        "author": "王之道",
        "content": "清风为我晓开闗，风外浮云过雨还。\n湛湛可怜清上下，一篙溪水水邉山。",
        "dynasty": "宋",
        "collection_info": null
    },
    {
        "title": "和陈勉仲四首  其二",
        "author": "王之道",
        "content": "何日清游继大苏，扁舟东去泛西湖。\n欲将景物和诗句，写作钱塘伟观图。",
        "dynasty": "宋",
        "collection_info": null
    },
    {
        "title": "和陈勉仲四首  其三",
        "author": "王之道",
        "content": "拍天湖水注东闗，水外渔舟破浪还。\n谁似老僧閒有味，清风一榻面佳山。",
        "dynasty": "宋",
        "collection_info": null
    },
    {
        "title": "和陈勉仲四首  其四",
        "author": "王之道",
        "content": "雨过山前草木苏，开窗澄碧渺金湖。\n近来翰墨君为绝，喜见诗中有画图。",
        "dynasty": "宋",
        "collection_info": null
    },
    {
        "title": "和孔纯老按属邑六首  其一",
        "author": "王之道",
        "content": "野云和雨渡金湖，山色微风恍有无。\n不惯扁舟浮浩渺，且驱羸马上崎岖。",
        "dynasty": "宋",
        "collection_info": null
    },
    {
        "title": "和孔纯老按属邑六首  其二",
        "author": "王之道",
        "content": "云涛雪浪渺无邉，一簇溪桥客聚船。\n舆卫欲休红日下，几家茅舍起炊烟。",
        "dynasty": "宋",
        "collection_info": null
    },
    {
        "title": "和孔纯老按属邑六首  其三",
        "author": "王之道",
        "content": "行并焦湖试问涂，何如震泽占姑苏。\n提壶聒聒劝谁饮，我不知君渠自呼。",
        "dynasty": "宋",
        "collection_info": null
    },
    {
        "title": "和孔纯老按属邑六首  其四",
        "author": "王之道",
        "content": "客裏宵寒梦易醒，起看残月照窗眀。\n招提正在山多处，过雨流泉碎玉鸣。",
        "dynasty": "宋",
        "collection_info": null
    },
    {
        "title": "和孔纯老按属邑六首  其五",
        "author": "王之道",
        "content": "石窦泠泠注竹溪，溪光浮动软琉璃。\n幽人爱玩不忍去，觅句坐惊红日西。",
        "dynasty": "宋",
        "collection_info": null
    },
    {
        "title": "和孔纯老按属邑六首  其六",
        "author": "王之道",
        "content": "榛莽无邉没尽头，当年禾稼压田畴。\n流亡復业知何日，九叙宜先戒用休。",
        "dynasty": "宋",
        "collection_info": null
    },
    {
        "title": "和戴禹功幕府归来三首  其一",
        "author": "王之道",
        "content": "抖擞空肠一字无，下邳能復异时书。\n中兴正欲平骄寇，莫若相如赋子虚。",
        "dynasty": "宋",
        "collection_info": null
    },
    {
        "title": "和戴禹功幕府归来三首  其二",
        "author": "王之道",
        "content": "客裏诗成付漫书，清风一榻黑甜余。\n相山旧隠今分定，却是归来计不疏。",
        "dynasty": "宋",
        "collection_info": null
    },
    {
        "title": "和戴禹功幕府归来三首  其三",
        "author": "王之道",
        "content": "临淮终日鑑修眉，水外遥山尺五低。\n我欲骑云呌阊阖，请将捕寇付平西。",
        "dynasty": "宋",
        "collection_info": null
    },
    {
        "title": "和由字韵",
        "author": "王之道",
        "content": "当年相望见无由，千里荆襄隔数州。\n时得新诗夸好句，服膺何止钓槎头。",
        "dynasty": "宋",
        "collection_info": null
    },
    {
        "title": "和赵积中",
        "author": "王之道",
        "content": "日下高城月入扉，蒲葵不动晚风微。\n幽人信步如相过，买酒黄公一醉归。",
        "dynasty": "宋",
        "collection_info": null
    },
    {
        "title": "秋日即事二首  其一",
        "author": "王之道",
        "content": "潮退菰蒲风自倒，秋深菱芡雨应添。\n怪来病眼双明甚，喜见遥山寸碧纤。",
        "dynasty": "宋",
        "collection_info": null
    },
    {
        "title": "秋日即事二首  其二",
        "author": "王之道",
        "content": "枕缘睡熟来魂梦，衣为酣频带酒痕。\n多事长红兼短白，雨余相倚映江村。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一",
        "author": "王之道",
        "content": "芡觜静缄秋水碧，梨腮深抺夕阳红。\n近来诗社争相胜，幽讨冥搜字字工。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其二",
        "author": "王之道",
        "content": "桑林閒觉疏黄减，菜陇贫怜嫩绿添。\n秋水接潮还潋灔，晚风吹雨乍廉纤。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其三",
        "author": "王之道",
        "content": "穷愁长怕诗撩拨，幽愤须凴酒破除。\n对酒更遭诗债窘，可堪毛颕不中书。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其四",
        "author": "王之道",
        "content": "揉蓝拍岸秋涛信，列炬缘山夜烧痕。\n枫叶经霜红更好，晚来扶杖过前村。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其五",
        "author": "王之道",
        "content": "荷叶倚风揺败绿，蓼花霑雨卧衰红。\n物华虽逐穷秋老，诗句翻从壮岁工。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其六",
        "author": "王之道",
        "content": "迂愚长与懒相兼，岁晚空余白髪添。\n坐送夕阳还黯黯，倚看新月露纤纤。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其七",
        "author": "王之道",
        "content": "五穷韩愈烦驱逐，一室陈蕃倦扫除。\n我有埙箎旧诗集，当令阿买为君书。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其八",
        "author": "王之道",
        "content": "雨晴庭户生秋意，潮落溪桥见水痕。\n稻熟人家得相向，兵余眼底两三村。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其九",
        "author": "王之道",
        "content": "酒嫩细斟浮蚁绿，芡柔轻剥汗衫红。\n搜罗物象嗟予拙，挥扫词章放子工。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一○",
        "author": "王之道",
        "content": "孤灯闪闪风还暗，清漏沉沉夜向添。\n案上数枝漙露菊，可怜疏落嫩纤纤。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一一",
        "author": "王之道",
        "content": "箪瓢不失生涯在，诗酒何当习气除。\n欲倩雕弧落新雁，足间寻觅子卿书。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一二",
        "author": "王之道",
        "content": "雨开繁菊金无价，风皱平池鑑有痕。\n日暮客帆何处落，柿林西畔荻花村。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一三",
        "author": "王之道",
        "content": "烟裏山光陈水墨，云邉日影乱青红。\n新诗有画人难到，高压澄江五字工。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一四",
        "author": "王之道",
        "content": "更穷诗债应难欠，纵懒书淫亦自添。\n水外修眉横翠巘，试凭张敞画浓纤。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一五",
        "author": "王之道",
        "content": "人言会饮辰嫌酉，我为求医日问除。\n老去谁能遵百忌，秋来只欲上三书。",
        "dynasty": "宋",
        "collection_info": null
    },
    {
        "title": "秋日野步和王觉民十六首  其一六",
        "author": "王之道",
        "content": "病怯酒杯微过量，瘦怜衣带颇寛痕。\n伤心故国迷烟草，秋日荒凉处处村。",
        "dynasty": "宋",
        "collection_info": null
    },
    {
        "title": "和卞养直见示三绝简圣书  其一",
        "author": "王之道",
        "content": "看君落笔走云烟，想见新丰醉少年。\n龙脊旧堆骐骥种，义方今服乃翁贤。",
        "dynasty": "宋",
        "collection_info": null
    },
    {
        "title": "和卞养直见示三绝简圣书  其二",
        "author": "王之道",
        "content": "杨柳阴中乳燕飞，马头寒峭怯单衣。\n胡麻知有谁人种，应怪东游未即归。",
        "dynasty": "宋",
        "collection_info": null
    },
    {
        "title": "和卞养直见示三绝简圣书  其三",
        "author": "王之道",
        "content": "迟日轻风过雨天，笑声何处送秋韆。\n清明已逼长安近，寄语先生快着鞭。",
        "dynasty": "宋",
        "collection_info": null
    },
    {
        "title": "朝晴",
        "author": "王之道",
        "content": "朝来霁色快行人，嫩绿妖红照眼眀。\n去去谅无留滞叹，不妨寒食半阴晴。",
        "dynasty": "宋",
        "collection_info": null
    },
    {
        "title": "晚晴  其一",
        "author": "王之道",
        "content": "飞霰飘飘堕晚风，乱山无数暮云同。\n天工却似怜羁旅，又变霜华见碧空。",
        "dynasty": "宋",
        "collection_info": null
    },
    {
        "title": "晚晴  其二",
        "author": "王之道",
        "content": "一舍麻城指顾中，远山横翠慰吾悰。\n劳生艰险今尝遍，休把狂言吓老翁。",
        "dynasty": "宋",
        "collection_info": null
    },
    {
        "title": "北去安丰",
        "author": "王之道",
        "content": "问言何处是安丰，人指湖光柳影东。\n欲识淮西真使者，一鞭追骥有诗翁。",
        "dynasty": "宋",
        "collection_info": null
    },
    {
        "title": "安丰道中",
        "author": "王之道",
        "content": "水满陂塘草满川，望中茅屋起孤烟。\n十年不踏安丰路，遂与清淮作次邉。",
        "dynasty": "宋",
        "collection_info": null
    },
    {
        "title": "给散告帖",
        "author": "王之道",
        "content": "曾随骁将远追奔，勇冠诸军继虎贲。\n圣主念功知有自，一时高下拜新恩。",
        "dynasty": "宋",
        "collection_info": null
    },
    {
        "title": "早发槖皋",
        "author": "王之道",
        "content": "春秋遗迹旧山川，鲁破吴亡久寂然。\n恰到前年征战处，数间茅屋起炊烟。",
        "dynasty": "宋",
        "collection_info": null
    },
    {
        "title": "集英殿赐第出马上口占",
        "author": "王之道",
        "content": "鞭丝曵雪缭官槐，绿阵中间一道开。\n高下未劳轻喜愠，相公曾作榜梢来。",
        "dynasty": "宋",
        "collection_info": null
    },
    {
        "title": "合寨陪诸公观月",
        "author": "王之道",
        "content": "一樽相对夜厌厌，风捲浮云见玉蟾。\n凌乱请看矛作舞，清光炯炯已窥檐。",
        "dynasty": "宋",
        "collection_info": null
    },
    {
        "title": "永丰道上阻水",
        "author": "王之道",
        "content": "路穷得水欲何为，立马逢人问所之。\n十里归来同小愒，一鞭南去不踰时。",
        "dynasty": "宋",
        "collection_info": null
    },
    {
        "title": "独步",
        "author": "王之道",
        "content": "雨晴烟渚白鸥乱，风过霜林红叶稀。\n独步幽吟心正苦，却怜明月照人归。",
        "dynasty": "宋",
        "collection_info": null
    },
    {
        "title": "岳阳楼",
        "author": "王之道",
        "content": "云开层观切高寒，三面江湖一面山。\n眼界不知多少远，望中幽鸟暮飞还。",
        "dynasty": "宋",
        "collection_info": null
    },
    {
        "title": "书子莱丙戌登科题名小录后",
        "author": "王之道",
        "content": "屈指宣和岁在辰，于今四十有三春。\n吾家又得莱追继，丛桂从兹不乏人。",
        "dynasty": "宋",
        "collection_info": null
    },
    {
        "title": "寄二儿",
        "author": "王之道",
        "content": "老懒谁能教子孙，静中犹喜读书声。\n有如双鳯传家学，令我闻风畏后生。",
        "dynasty": "宋",
        "collection_info": null
    },
    {
        "title": "次韵赵积中慈湖即事  其一",
        "author": "王之道",
        "content": "江南七月旱不雨，捲地风霾翳寰宇。\n夷门先生有底忙，车马东游亦良苦。",
        "dynasty": "宋",
        "collection_info": null
    },
    {
        "title": "次韵赵积中慈湖即事  其二",
        "author": "王之道",
        "content": "干戈九载予心哀，乱离谁復歌南陔。\n喜君父母老相守，调官仍逐金陵来。",
        "dynasty": "宋",
        "collection_info": null
    },
    {
        "title": "次韵赵积中慈湖即事  其三",
        "author": "王之道",
        "content": "入室儿童隘函丈，想见綵衣还谑浪。\n挂冠如欲赋田园，一水淮乡足閒旷。",
        "dynasty": "宋",
        "collection_info": null
    },
    {
        "title": "次韵赵积中慈湖即事  其四",
        "author": "王之道",
        "content": "嗟予留滞行当归，秋雨夜寒闻捣衣。\n短檠眀灭泪眼暗，谁令不寐心如飞。",
        "dynasty": "宋",
        "collection_info": null
    },
    {
        "title": "次韵赵积中慈湖即事  其五",
        "author": "王之道",
        "content": "山色湖光过雨清，江邉归骑净无尘。\n先生有酒快吾取，相逢少见如斯人。",
        "dynasty": "宋",
        "collection_info": null
    },
    {
        "title": "次韵赵积中慈湖即事  其六",
        "author": "王之道",
        "content": "平生可惯偿诗债，追骥疲驽况加怠。\n不妨对客自挥毫，文社于今有淮海。",
        "dynasty": "宋",
        "collection_info": null
    },
    {
        "title": "冬日出郊二首  其一",
        "author": "王之道",
        "content": "覆块青青麦欲齐，田家篱落柘冈西。\n岁饥冬暖聊相补，抉藕归来饷莱妻。",
        "dynasty": "宋",
        "collection_info": null
    },
    {
        "title": "冬日出郊二首  其二",
        "author": "王之道",
        "content": "一鞭乘兴上山头，雨脚随风湿破裘。\n冬日有情还可爱，忽开云雾见林丘。",
        "dynasty": "宋",
        "collection_info": null
    },
    {
        "title": "七夕苦旱望雨",
        "author": "王之道",
        "content": "田禾吐白将就槁，野草垂黄几欲燃。\n来日天孙嫁河鼓，洗车今喜有夤缘。",
        "dynasty": "宋",
        "collection_info": null
    },
    {
        "title": "游毛公洞六首  其一",
        "author": "王之道",
        "content": "说诗人去想云车，千古青岩倚碧虚。\n训诂未容端拜议，一言聊復问关雎。",
        "dynasty": "宋",
        "collection_info": null
    },
    {
        "title": "游毛公洞六首  其二",
        "author": "王之道",
        "content": "旋披荆棘入山来，洞口晴烟翳不开。\n试问真人竟何处，他年相就谒蓬莱。",
        "dynasty": "宋",
        "collection_info": null
    },
    {
        "title": "游毛公洞六首  其三",
        "author": "王之道",
        "content": "须信桃源路易迷，野人遥指过山西。\n由来石室非仙窟，漫向云中觅旧蹊。",
        "dynasty": "宋",
        "collection_info": null
    },
    {
        "title": "游毛公洞六首  其四",
        "author": "王之道",
        "content": "山前踊跃见樵人，欲问神仙更问津。\n指点长柯向东去，不知银穴又非真。",
        "dynasty": "宋",
        "collection_info": null
    },
    {
        "title": "游毛公洞六首  其五",
        "author": "王之道",
        "content": "徘徊银穴送斜晖，散遣长鬚上翠微。\n青鸟似知予意确，故传仙语傍人飞。",
        "dynasty": "宋",
        "collection_info": null
    },
    {
        "title": "游毛公洞六首  其六",
        "author": "王之道",
        "content": "偶因青鸟遂幽寻，翠壁苍崖白日阴。\n三扣石扉人不识，满山松竹自悲吟。",
        "dynasty": "宋",
        "collection_info": null
    },
    {
        "title": "题太湖驿竹轩",
        "author": "王之道",
        "content": "粉节储霜竞出篱，我来犹及笋生时。\n清风一榻君休问，明月半窗予自知。",
        "dynasty": "宋",
        "collection_info": null
    },
    {
        "title": "过水南题范谏议书室",
        "author": "王之道",
        "content": "函丈当年贮卧龙，笑谈曾记一尊同。\n幅巾已起草庐在，寂寞溪山空晚风。",
        "dynasty": "宋",
        "collection_info": null
    },
    {
        "title": "题德章山",
        "author": "王之道",
        "content": "丛玕泼黛千峰色，急雨奔霆万壑声。\n莫讶祖师来入梦，祇应知我欲山行。",
        "dynasty": "宋",
        "collection_info": null
    },
    {
        "title": "过含山邮亭和子厚弟壁间韵三首  其一",
        "author": "王之道",
        "content": "犯暑篮舆趁晓耕，东风迎面葛衣轻。\n过山缭绕湖边路，杨柳阴中带月行。",
        "dynasty": "宋",
        "collection_info": null
    },
    {
        "title": "过含山邮亭和子厚弟壁间韵三首  其二",
        "author": "王之道",
        "content": "透云斜日影朦胧，树杪依微少女风。\n景物重来正无恙，为君收拾向诗中。",
        "dynasty": "宋",
        "collection_info": null
    },
    {
        "title": "过含山邮亭和子厚弟壁间韵三首  其三",
        "author": "王之道",
        "content": "开窗如见碧油幢，新竹春来过屋长。\n渐近柴桑旧家路，清风来报稻花香。",
        "dynasty": "宋",
        "collection_info": null
    },
    {
        "title": "吴兴舟中有作",
        "author": "王之道",
        "content": "一水濡须百里间，举头遥见水西山。\n微波不动又终日，安得扁舟送我还。",
        "dynasty": "宋",
        "collection_info": null
    },
    {
        "title": "春日偶成",
        "author": "王之道",
        "content": "短垣新雨上银泥，柳外幽花咫尺迷。\n独喜流莺解人意，一声声傍绿窗啼。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其一",
        "author": "王之道",
        "content": "篮舆兀醉出东门，赖有官舟为解纷。\n流马木牛今已矣，其余儿辈说三分。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其二",
        "author": "王之道",
        "content": "芳草池塘处处佳，竹篱茅屋野人家。\n清明过了桃花尽，颇觉春容属菜花。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其三",
        "author": "王之道",
        "content": "似是东风恼客心，淹留行色故相禁。\n扁舟正在江南岸，又扰浮云作暮阴。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其四",
        "author": "王之道",
        "content": "情似长江流不断，亊如芳草刬还生。\n此身何苦浮名绊，正拟花时取次行。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其五",
        "author": "王之道",
        "content": "公余槐柳转斜日，吏散鸟雀来空庭。\n康成书带可人意，坐见茸茸相对青。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其六",
        "author": "王之道",
        "content": "学似卿家宜有法，人如我辈岂无情。\n新诗早自推心服，幽会知谁付目成。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其七",
        "author": "王之道",
        "content": "猛风吹雨暮江头，烟草微茫一片愁。\n双鲤不来无处问，欲寻归路转悠悠。",
        "dynasty": "宋",
        "collection_info": null
    },
    {
        "title": "春日书事呈历阳县苏仁仲八首  其八",
        "author": "王之道",
        "content": "子美不应花解恼，次公何必酒而狂。\n知君颇负风流债，安得司空惯窃香。",
        "dynasty": "宋",
        "collection_info": null
    },
    {
        "title": "过段寨二首  其一",
        "author": "王之道",
        "content": "随行知有笔如椽，不碍冥搜借榻眠。\n酒醉诗成还上马，秋蛇春蚓任人传。",
        "dynasty": "宋",
        "collection_info": null
    },
    {
        "title": "过段寨二首  其二",
        "author": "王之道",
        "content": "嫩绿夭红照眼明，物华春事暗相惊。\n提壶不饮劝谁饮，正在竹丛深处鸣。",
        "dynasty": "宋",
        "collection_info": null
    },
    {
        "title": "经过合寨弔孟氏故居二首  其一",
        "author": "王之道",
        "content": "藤梢棘刺失朱门，空想当年载酒樽。\n天色重增行客恨，东风吹雨湿黄昏。",
        "dynasty": "宋",
        "collection_info": null
    },
    {
        "title": "经过合寨弔孟氏故居二首  其二",
        "author": "王之道",
        "content": "行过春泥没马深，几声幽鸟啭乔林。\n感时恨别愁无那，赖有清樽慰此心。",
        "dynasty": "宋",
        "collection_info": null
    },
    {
        "title": "晚憩闻雷",
        "author": "王之道",
        "content": "湖外山光入座来，水晶宫阙翠屏开。\n纤纤细落催花雨，隐隐轻鸣启蛰雷。",
        "dynasty": "宋",
        "collection_info": null
    },
    {
        "title": "含山驿中",
        "author": "王之道",
        "content": "日暖风轻昼睡余，海棠娇褪玉肌肤。\n杨花也似知人意，来趁飞红入座隅。",
        "dynasty": "宋",
        "collection_info": null
    },
    {
        "title": "鸣山驿夜雨",
        "author": "王之道",
        "content": "夜来风雨晓还晴，沙路无泥快早行。\n鸟语花容春自好，有生何处不安生。",
        "dynasty": "宋",
        "collection_info": null
    },
    {
        "title": "夜闻风雨",
        "author": "王之道",
        "content": "狂风横雨忽来鸣，半夜长亭客梦惊。\n想见海门春涨急，奔军百万听潮声。",
        "dynasty": "宋",
        "collection_info": null
    },
    {
        "title": "丘城道中",
        "author": "王之道",
        "content": "翠巘中间白水边，野梅官柳似当年。\n正看遶树下残日，便觉前村生晚烟。",
        "dynasty": "宋",
        "collection_info": null
    },
    {
        "title": "出合肥北门二首  其一",
        "author": "王之道",
        "content": "淮水东来没踝无，只今南北断修涂。\n东风却与人心别，布暖吹生徧八区。",
        "dynasty": "宋",
        "collection_info": null
    },
    {
        "title": "出合肥北门二首  其二",
        "author": "王之道",
        "content": "断垣甃石新修迭，折戟埋沙旧战场。\n阛阓凋零煨烬裏，春风生草没牛羊。",
        "dynasty": "宋",
        "collection_info": null
    },
    {
        "title": "乌江道中闻杜鹃有感",
        "author": "王之道",
        "content": "麻叶蓬蓬小麦肥，杨花风裏杜鹃啼。\n故园尚阻归来赋，惭愧东坡雨一犁。",
        "dynasty": "宋",
        "collection_info": null
    },
    {
        "title": "竹城道中",
        "author": "王之道",
        "content": "一溪清水浸余霞，风裏归鸿字脚斜。\n今夜不知何处宿，路廽山崦两三家。",
        "dynasty": "宋",
        "collection_info": null
    },
    {
        "title": "下阁道中",
        "author": "王之道",
        "content": "小桥流水数家村，春入川原日自暾。\n马上不知岚气重，误惊征袖湿啼痕。",
        "dynasty": "宋",
        "collection_info": null
    },
    {
        "title": "西门道中闻人售田",
        "author": "王之道",
        "content": "走利奔权几日休，归来还復郭南游。\n直饶心计姦如鬼，终恐输他善自谋。",
        "dynasty": "宋",
        "collection_info": null
    },
    {
        "title": "题大泉寺",
        "author": "王之道",
        "content": "六峰环翠绕金蓝，下马初尝一酌甘。\n久旱喜看云气浃，晚风吹雨过江南。",
        "dynasty": "宋",
        "collection_info": null
    },
    {
        "title": "题南巢地藏寺",
        "author": "王之道",
        "content": "蚊觜生花夜更长，睡乡蝴蝶正悠扬。\n山僧不恤秋眠熟，连打钟声到枕旁。",
        "dynasty": "宋",
        "collection_info": null
    },
    {
        "title": "题大龙寺",
        "author": "王之道",
        "content": "万松邀我上崔嵬，入寺山屏次第开。\n无说欲知真说法，松声还送出山来。",
        "dynasty": "宋",
        "collection_info": null
    },
    {
        "title": "题宿松薤山寺",
        "author": "王之道",
        "content": "小驿隳颓不见容，着鞭东走梵王宫。\n怪禽落日休相恐，五里松篁一径通。",
        "dynasty": "宋",
        "collection_info": null
    },
    {
        "title": "题许市接待院壁",
        "author": "王之道",
        "content": "一檐冬日送清温，疏竹萧萧覆短垣。\n来就老僧同曝背，不妨危坐默无言。",
        "dynasty": "宋",
        "collection_info": null
    },
    {
        "title": "题许市施水坊",
        "author": "王之道",
        "content": "梦断蓬窗特地愁，卧闻溪水嚙舡头。\n夜航又逐东风去，重叹因人此滞留。",
        "dynasty": "宋",
        "collection_info": null
    },
    {
        "title": "宿大泉遇雨",
        "author": "王之道",
        "content": "我行常苦雨相随，旱甚民心若倒垂。\n坐久云容肤寸合，愿同焦槁被甘滋。",
        "dynasty": "宋",
        "collection_info": null
    },
    {
        "title": "题苦竹寺海棠洞三首  其一",
        "author": "王之道",
        "content": "翠袖朱唇一笑开，依风无力竞相隈。\n阳城岂是僧家物，端恐齐奴步障来。",
        "dynasty": "宋",
        "collection_info": null
    },
    {
        "title": "题苦竹寺海棠洞三首  其二",
        "author": "王之道",
        "content": "隔夜西风为办严，扫除氛曀出晴天。\n正逢翠幄张青绮，应念朱唇拂紫绵。",
        "dynasty": "宋",
        "collection_info": null
    },
    {
        "title": "题苦竹寺海棠洞三首  其三",
        "author": "王之道",
        "content": "一径封苔知雨足，贰车行县昔时迁。\n对花啜茗思春日，拂拭新诗益怅然。",
        "dynasty": "宋",
        "collection_info": null
    },
    {
        "title": "题崇因院清轩",
        "author": "王之道",
        "content": "肥松瘦竹古招提，轩槛重游识旧题。\n清意不曾吟得尽，夜来明月浸寒溪。",
        "dynasty": "宋",
        "collection_info": null
    },
    {
        "title": "法云寺和汤立贤留题",
        "author": "王之道",
        "content": "寺占湖边数畆山，杖藜偷得一朝閒。\n昨朝恰别居巢长，又喜新诗在壁间。",
        "dynasty": "宋",
        "collection_info": null
    },
    {
        "title": "题大善寺",
        "author": "王之道",
        "content": "絮帽曵丝云带雨，琼梳环髻水围山。\n江村五月黄梅过，十里人烟渺莽间。",
        "dynasty": "宋",
        "collection_info": null
    },
    {
        "title": "题华严院泽上人西韵轩用前韵",
        "author": "王之道",
        "content": "疏帘如雾隐窗纱，虹影青红雨脚斜。\n坐久清风起何处，一盆昌歜映葵花。",
        "dynasty": "宋",
        "collection_info": null
    },
    {
        "title": "和彦立兄赠信上人",
        "author": "王之道",
        "content": "鼎社年来得志閒，一杯聊復效逃禅。\n新诗莫漫惊流俗，恐被旁人唤皎然。",
        "dynasty": "宋",
        "collection_info": null
    },
    {
        "title": "赠浮屠道本二首  其一",
        "author": "王之道",
        "content": "暑雨初晴江上村，藕花无数午风温。\n梁山正帖淮南岸，到得精蓝日未昏。",
        "dynasty": "宋",
        "collection_info": null
    },
    {
        "title": "赠浮屠道本二首  其二",
        "author": "王之道",
        "content": "一去禅关忽五春，异乡惊见眼终清。\n问师参学今何解，云在青天水在缾。",
        "dynasty": "宋",
        "collection_info": null
    },
    {
        "title": "和因上人四首  其一",
        "author": "王之道",
        "content": "拍天湖水乱蛙鸣，雨脚随风泼细尘。\n翠幄不开杨柳晚，红云初坐海棠春。",
        "dynasty": "宋",
        "collection_info": null
    },
    {
        "title": "和因上人四首  其二",
        "author": "王之道",
        "content": "茭葑弥天眼界幽，浇愁应办酒如油。\n坐怜渔父机心胜，万顷春苗不下鸥。",
        "dynasty": "宋",
        "collection_info": null
    },
    {
        "title": "和因上人四首  其三",
        "author": "王之道",
        "content": "水云深处见人烟，桑柘鸣鸠似可怜。\n却怪银泥环四壁，由来春雨上蜗涎。",
        "dynasty": "宋",
        "collection_info": null
    },
    {
        "title": "和因上人四首  其四",
        "author": "王之道",
        "content": "荼䕷花底照衰颜，风送余香到酒间。\n春色他年尚无恙，红裙来继谢东山。",
        "dynasty": "宋",
        "collection_info": null
    },
    {
        "title": "和天衣聪老五首  其一",
        "author": "王之道",
        "content": "师去无为十五年，重来猿鹤亦忻然。\n此生不负今朝祝，冀结龙华会裏缘。",
        "dynasty": "宋",
        "collection_info": null
    },
    {
        "title": "和天衣聪老五首  其二",
        "author": "王之道",
        "content": "老怀归去几何年，吴越宗风久寂然。\n闻说近来狮子吼，应将驴脚问生缘。",
        "dynasty": "宋",
        "collection_info": null
    },
    {
        "title": "和天衣聪老五首  其三",
        "author": "王之道",
        "content": "法华灵应着当年，今古何曾有间然。\n不见后身房次律，却因和璞记前缘。",
        "dynasty": "宋",
        "collection_info": null
    },
    {
        "title": "和天衣聪老五首  其四",
        "author": "王之道",
        "content": "达磨东来不记年，一灯然处百灯然。\n愿从清净求明了，应喜晨斋学省缘。",
        "dynasty": "宋",
        "collection_info": null
    },
    {
        "title": "和天衣聪老五首  其五",
        "author": "王之道",
        "content": "绿杨芳草自年年，人老逢春重喟然。\n六入傥能除旧习，三乘端许结新缘。",
        "dynasty": "宋",
        "collection_info": null
    },
    {
        "title": "再用韵赠湖塘来上人二首  其一",
        "author": "王之道",
        "content": "望外荆榛蔽辋川，我来何必为逃喧。\n乱余村疃鸡豚尽，秋到江湖藻荇繁。",
        "dynasty": "宋",
        "collection_info": null
    },
    {
        "title": "再用韵赠湖塘来上人二首  其二",
        "author": "王之道",
        "content": "湖水瀰瀰浸绿苔，湖边衰柳两三栽。\n游鱼得意潜还跃，幽鸟多情去復来。",
        "dynasty": "宋",
        "collection_info": null
    },
    {
        "title": "山西庄舍赠信上人和彦时兄四首  其一",
        "author": "王之道",
        "content": "十里西畴路半砠，短辕无力困瘏痡。\n支笻预作渊明具，瓮有乌程不用沽。",
        "dynasty": "宋",
        "collection_info": null
    },
    {
        "title": "山西庄舍赠信上人和彦时兄四首  其二",
        "author": "王之道",
        "content": "四壁萧然犬自驯，年来食粥甑生尘。\n相逢未暇寒温语，请效参寥作故人。",
        "dynasty": "宋",
        "collection_info": null
    },
    {
        "title": "山西庄舍赠信上人和彦时兄四首  其三",
        "author": "王之道",
        "content": "一枝清瘦早梅春，风味高如郭泰巾。\n襟袖归来香未歇，要将佳句属诗人。",
        "dynasty": "宋",
        "collection_info": null
    },
    {
        "title": "山西庄舍赠信上人和彦时兄四首  其四",
        "author": "王之道",
        "content": "寒鸦成阵下遥村，冰合回塘镜一番。\n㶁㶁溪流响何处，乱山无数不知源。",
        "dynasty": "宋",
        "collection_info": null
    },
    {
        "title": "赠道上人",
        "author": "王之道",
        "content": "道人知我过山来，旋扫蓬门对水开。\n惟有温菘荐樽爼，一畦疏绿隐蒿莱。",
        "dynasty": "宋",
        "collection_info": null
    },
    {
        "title": "和道可",
        "author": "王之道",
        "content": "卧雨春头到地长，清风一榻借微凉。\n碁声惊断高僧梦，起拨炉中未过香。",
        "dynasty": "宋",
        "collection_info": null
    },
    {
        "title": "和彦逢弟简相山古上人二首  其一",
        "author": "王之道",
        "content": "相山风物似斜川，岑寂那知市井喧。\n岁旱但伤禾穗槁，秋饥犹喜栗皱繁。",
        "dynasty": "宋",
        "collection_info": null
    },
    {
        "title": "和彦逢弟简相山古上人二首  其二",
        "author": "王之道",
        "content": "蒿艾深迷古径苔，荒凉菊坞与松栽。\n稻田正似人无几，赖有高僧伴我来。",
        "dynasty": "宋",
        "collection_info": null
    },
    {
        "title": "送浮屠善慧",
        "author": "王之道",
        "content": "云涛霜巘正峥嵘，梦裏清游觉尚惊。\n师到西湖如得句，不妨频寄老书生。",
        "dynasty": "宋",
        "collection_info": null
    },
    {
        "title": "送心上人",
        "author": "王之道",
        "content": "西城畦稼卧黄云，似说千门许见分。\n驴载马驮应不厌，一𥰭牙齿正须君。",
        "dynasty": "宋",
        "collection_info": null
    },
    {
        "title": "春日访道上人",
        "author": "王之道",
        "content": "陇麦如烟水满塘，路邉桃李问柔桑。\n道人不作渊明调，笑碾新茶看瑞香。",
        "dynasty": "宋",
        "collection_info": null
    },
    {
        "title": "赠桐林老僧",
        "author": "王之道",
        "content": "绕屋青桐碧玉椽，坐来岩石起云烟。\n过门竟日奔驰者，应羡山僧去道边。",
        "dynasty": "宋",
        "collection_info": null
    },
    {
        "title": "赠林山善相老荣师",
        "author": "王之道",
        "content": "至哉择术妙难论，邂逅何妨丐一言。\n我已无心求富贵，余生归命给孤园。",
        "dynasty": "宋",
        "collection_info": null
    },
    {
        "title": "回峰寺和浮屠坦然韵",
        "author": "王之道",
        "content": "昼睡醒来日过中，山光入座水函空。\n绿杨堤外荷花富，招致清香赖有风。",
        "dynasty": "宋",
        "collection_info": null
    },
    {
        "title": "和彦时兄赠觉上人化灯",
        "author": "王之道",
        "content": "江上相逢试问津，杖藜来作化灯行。\n欲知照破无明窟，佛殿荧荧一点明。",
        "dynasty": "宋",
        "collection_info": null
    },
    {
        "title": "和僧广实三首  其一",
        "author": "王之道",
        "content": "曾向高安见大愚，迢迢一路彻天衢。\n而今到处无些事，困睡饥餐得自如。",
        "dynasty": "宋",
        "collection_info": null
    },
    {
        "title": "和僧广实三首  其二",
        "author": "王之道",
        "content": "闻说年来贫更甚，生涯和地与锥无。\n通身是手承谁力，方信常人实若虚。",
        "dynasty": "宋",
        "collection_info": null
    },
    {
        "title": "和僧广实三首  其三",
        "author": "王之道",
        "content": "动容俱见古人情，千里归来得我惊。\n七载何曾有离别，水中明月本相亲。",
        "dynasty": "宋",
        "collection_info": null
    },
    {
        "title": "题德章山亲公塔",
        "author": "王之道",
        "content": "凭陵风雨上崔嵬，一见亲公病眼开。\n似是前生师弟子，两年今日入山来。",
        "dynasty": "宋",
        "collection_info": null
    },
    {
        "title": "过广德宿开元寺上人房",
        "author": "王之道",
        "content": "满城花草鬬欣荣，嫩绿夭红照眼明。\n会有禅房通野色，解鞍聊復憩予行。",
        "dynasty": "宋",
        "collection_info": null
    },
    {
        "title": "书来上人房",
        "author": "王之道",
        "content": "十里清风水拍天，老僧斋罢抱头眠。\n丹楹画栋看摧压，好为僧伽作胜缘。",
        "dynasty": "宋",
        "collection_info": null
    },
    {
        "title": "书源上人壁",
        "author": "王之道",
        "content": "丹枫黄槲壮秋容，诘曲僧房一径通。\n塔似道人飞白笔，开窗还见倚晴空。",
        "dynasty": "宋",
        "collection_info": null
    },
    {
        "title": "题德山涓老无句堂",
        "author": "王之道",
        "content": "峰头示众合如何，一棒由来已自多。\n空去空回还信否，至今疑杀那人诃。",
        "dynasty": "宋",
        "collection_info": null
    },
    {
        "title": "送浮屠宗立东游二首  其一",
        "author": "王之道",
        "content": "抚掌相逢一笑同，自言参学百无功。\n蜜甜忘却十年苦，雷吼吓成三日聋。",
        "dynasty": "宋",
        "collection_info": null
    },
    {
        "title": "送浮屠宗立东游二首  其二",
        "author": "王之道",
        "content": "西走漫偿行脚债，南游聊勘坐禅翁。\n不知色力能强健，又復观潮过浙东。",
        "dynasty": "宋",
        "collection_info": null
    },
    {
        "title": "赠蔡道人",
        "author": "王之道",
        "content": "宝盖山前蔡道人，十年学佛颇安贫。\n似闻亲见天衣老，为改今名作惠新。",
        "dynasty": "宋",
        "collection_info": null
    },
    {
        "title": "赠羽流韩洞章",
        "author": "王之道",
        "content": "韩生画马有家法，胸中骅骝不可计。\n酒酣试作姜子牙，怳若当年钓清渭。",
        "dynasty": "宋",
        "collection_info": null
    },
    {
        "title": "读韦苏州诗因用陪王郎中寻孔征君韵",
        "author": "王之道",
        "content": "我才伤朴樕，吾道属艰难。\n未遂三豪遇，那知一笑欢。\n湖山晨溢翠，风雨夜霑寒。\n归棹秋无几，游吴意未阑。",
        "dynasty": "宋",
        "collection_info": null
    },
    {
        "title": "句",
        "author": "王之道",
        "content": "霜蕤不艷薇争白，檀蕊无烟蕙惜馨。",
        "dynasty": "宋",
        "collection_info": null
    },
    {
        "title": "句",
        "author": "张进彦",
        "content": "缚虎敢辞山路险，斩鲸终见海波澄。",
        "dynasty": "宋",
        "collection_info": null
    },
    {
        "title": "以二十八字为吾婿他日嘱仲和书付梅隐袁庭植",
        "author": "王文卿",
        "content": "吾法元来不妄传，信知道法妙玄玄。\n君家自是神仙种，管取儿孙代代贤。",
        "dynasty": "宋",
        "collection_info": null
    },
    {
        "title": "逍遥峰",
        "author": "王文卿",
        "content": "耸汉仙峰一柱清，晴春登览四山明。\n祥云昼护神光现，瑞月宵临法乐鸣。\n华子冈头灵运赋，七星杉下蔡经盟。\n慨思今古无穷事，那得逍遥自在情。",
        "dynasty": "宋",
        "collection_info": null
    },
    {
        "title": "题棺木",
        "author": "王文卿",
        "content": "我身是假，松板非真。\n牢笼俗眼，跳出红尘。",
        "dynasty": "宋",
        "collection_info": null
    },
    {
        "title": "麻姑坛",
        "author": "王文卿",
        "content": "漉酒巾笼五岳冠，懒携琴鹤上朝端。\n丹房昼睡烟霞暖，紫府夜归星斗寒。\n诗就几教山鬼泣，剑灵那许俗人看。\n麻姑报道桑田变，一曲仙棋尚未残。",
        "dynasty": "宋",
        "collection_info": null
    },
    {
        "title": "句  其一",
        "author": "王文卿",
        "content": "红尘富贵无心恋，紫府真仙有志攀。",
        "dynasty": "宋",
        "collection_info": null
    },
    {
        "title": "句  其二",
        "author": "王文卿",
        "content": "报国有谁能仗节，升天由此可无梯。",
        "dynasty": "宋",
        "collection_info": null
    },
    {
        "title": "送孙太冲守怀安",
        "author": "勾龙如渊",
        "content": "金沙春三月，桃李照城郭。\n石峡赪鲤鱼，时时醉宾幕。",
        "dynasty": "宋",
        "collection_info": null
    },
    {
        "title": "柘轩  其一",
        "author": "李侗",
        "content": "耕桑本是吾儒事，不免饥寒智者非。\n出处自然皆有据，不应感念泣牛衣。",
        "dynasty": "宋",
        "collection_info": null
    },
    {
        "title": "柘轩  其二",
        "author": "李侗",
        "content": "五亩之宫植以桑，孟轲举此助谈王。\n轩前蒙密知何意，要见经纶滋味长。",
        "dynasty": "宋",
        "collection_info": null
    },
    {
        "title": "柘轩  其三",
        "author": "李侗",
        "content": "三春采采为蚕供，衣被生灵独有功。\n野外谩多閒草木，可惭无计谢东风。",
        "dynasty": "宋",
        "collection_info": null
    },
    {
        "title": "舍上辞归罗豫章先生",
        "author": "李侗",
        "content": "学道求师久剑潭，岂缘枯朽预儒涵。\n致知事业同归理，克己工夫判立谈。\n未借老商颜笑一，已偕韩氏俗重三。\n过庭若问论诗礼，应问从谁学指南。",
        "dynasty": "宋",
        "collection_info": null
    },
    {
        "title": "梅林春信",
        "author": "李侗",
        "content": "积雪千林冻欲摧，倚栏日日望春回。\n天公为我传消息，故遣梅花特地开。",
        "dynasty": "宋",
        "collection_info": null
    },
    {
        "title": "静庵山居",
        "author": "李侗",
        "content": "胜如城外宅，花木拥檐前。\n一雨晚时过，群峰翠色鲜。\n采荆烹白石，接竹引清泉。\n车马长无到，逍遥乐葛天。",
        "dynasty": "宋",
        "collection_info": null
    },
    {
        "title": "藏春峡",
        "author": "李侗",
        "content": "咏归堂裏静怡神，更步芳亭识趣新。\n爱竹心虚初长笋，观梅香散渐含仁。\n云将膏雨过桐岭，水泛桃花出剑津。\n生意峡中藏得否，自家收拾满腔春。",
        "dynasty": "宋",
        "collection_info": null
    },
    {
        "title": "砀山怀古",
        "author": "陈刚",
        "content": "山名芒砀势穹崇，汉祖严祠翠霭中。\n紫气应时腾碧落，素灵何处泣秋风。\n狐鸣陈涉孤坟坏，金尽梁王石室空。\n毕竟干坤归有道，漫夸扛鼎力英雄。",
        "dynasty": "宋",
        "collection_info": null
    },
    {
        "title": "题枯髅图",
        "author": "冯楫",
        "content": "形骸在此，其人何在。\n乃知一灵，不属皮袋。",
        "dynasty": "宋",
        "collection_info": null
    },
    {
        "title": "自咏",
        "author": "冯楫",
        "content": "公事之余喜坐禅，少曾将胁到床眠。\n虽然现出宰官相，长老之名四海传。",
        "dynasty": "宋",
        "collection_info": null
    },
    {
        "title": "施经偈",
        "author": "冯楫",
        "content": "我赋躭痂癖，有财贮空虚。\n不作子孙计，不为车马速。\n不充玩好用，不买声色娱。\n置锥无南亩，片瓦无屋庐。\n所得月俸给，唯将赎梵书。\n万里遣迎介，崎岖涉长途。\n奉安大剎中，开示诸迷徒。\n庶几披阅者，咸得入无余。\n古佛为半偈，尚乃舍生躯。\n我今以财施，痛楚不侵肤。\n以我较古佛，苦乐万倍殊。\n所以不惜财，非是禀性愚。\n借问借财人，终日较锱铢。\n无常忽地到，宁免生死无。",
        "dynasty": "宋",
        "collection_info": null
    },
    {
        "title": "临终颂",
        "author": "冯楫",
        "content": "初三十一，中九下七。\n老人言尽，龟哥眼赤。",
        "dynasty": "宋",
        "collection_info": null
    },
    {
        "title": "劝谕赈济诗",
        "author": "冯楫",
        "content": "我朝未第日，乡间逢岁饥。\n两率闾里人，相共行赈济。\n饥民仅得食，免困饿而毙。\n及我登第后，被罪归田里。\n寻復拜召命，迤逦治行计。\n忽见道途间，小儿有遗弃。\n復自劝乡邦，割己用施惠。\n日饭八千人，八旬乃休止。\n于时已麦熟，粮食相接济。\n我始趋行朝，蒙恩长宗寺。\n初本不望报，人以为能事。\n利司具切奏，还官不容避。\n今年又少歉，我适帅泸水。\n无户备饭食，所济俱用米。\n聊舍三百斛，十中活一二。\n又以一千石，减价平行市。\n每石减十钱，庶几无涌贵。\n更有不熟处，资简潼川类。\n计用减价粜，所祈均获济。\n我非财有余，但愍民不易。\n一时所施行，乐为之识记。",
        "dynasty": "宋",
        "collection_info": null
    },
    {
        "title": "迎晖阁",
        "author": "舒清国",
        "content": "蔼蔼復依依，朝晖以夕晖。\n岩花寒不落，檐鸟静忘飞。\n僧自眠黄叶，人多梦翠微。\n云边时见鹿，饮水近禅扉。",
        "dynasty": "宋",
        "collection_info": null
    },
    {
        "title": "颂",
        "author": "释嗣宗",
        "content": "涧底泥牛金贴面，山头石女着真红。\n繫驴橛上生芝草，不是云霭香炉峰。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释嗣宗",
        "content": "翠岩不是不说，只为无个季节。\n今朝快便难逢，一句为君剖决。\n露柱本是木头，秤锤只是生铁。\n诸人若到诸方，莫道山僧饶舌。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释嗣宗",
        "content": "少林坐，庾岭行，书偈传衣成战争。\n庾岭行，少林坐，得髓安心成话堕。\n两家公案未曾圆，后代儿孙作殃祸。\n这殃祸，可煞大，天下衲僧透不过。",
        "dynasty": "宋",
        "collection_info": null
    },
    {
        "title": "颂古三首 虔侍者",
        "author": "释嗣宗",
        "content": "石人不怕师子吼，须弥顶上翻筋斗。\n沧溟竭尽正三更，生铁昆崙云外走。",
        "dynasty": "宋",
        "collection_info": null
    },
    {
        "title": "颂古三首 香严击竹",
        "author": "释嗣宗",
        "content": "粥饭随时养病躯，本无迷悟可关渠。\n无端击着庵前竹，直至如今在半途。",
        "dynasty": "宋",
        "collection_info": null
    },
    {
        "title": "颂古三首 二祖得髓",
        "author": "释嗣宗",
        "content": "弟昆各自逞功能，独有家兄彻骨贫。\n三拜起来无一语，鼻孔纍垂盖上唇。",
        "dynasty": "宋",
        "collection_info": null
    },
    {
        "title": "颂古二十六首  其一",
        "author": "释嗣宗",
        "content": "千年石虎产麒麟，一角通身五彩明。\n金锁玉关浑掣断，毗卢界内鼓烟尘。",
        "dynasty": "宋",
        "collection_info": null
    },
    {
        "title": "颂古二十六首  其二",
        "author": "释嗣宗",
        "content": "一见明星梦便回，千年桃核长青梅。\n虽然不是调羹味，曾与将军止渴来。",
        "dynasty": "宋",
        "collection_info": null
    },
    {
        "title": "颂古二十六首  其三",
        "author": "释嗣宗",
        "content": "过去心不可得，收纶罢钓秋江碧。\n扁舟古岸恣闲眠，明月芦华深稳密。\n现在心不可得，法王家法存今昔。\n谋臣猛将定封疆，说甚隋珠幷赵璧。\n未来心不可得，不可得中只么得。\n石含玉兮地擎山，惟证乃知难可测。\n千古流芳谁共知，清风帀地有何极。",
        "dynasty": "宋",
        "collection_info": null
    },
    {
        "title": "颂古二十六首  其四",
        "author": "释嗣宗",
        "content": "不是风旛不是心，祖师正眼只如今。\n如今不识山河碍，识得如今海岳沉。",
        "dynasty": "宋",
        "collection_info": null
    },
    {
        "title": "颂古二十六首  其五",
        "author": "释嗣宗",
        "content": "铁牛耕破洞中天，桃花片片出深源。\n秦人一去无消息，千古峰峦色转鲜。",
        "dynasty": "宋",
        "collection_info": null
    },
    {
        "title": "颂古二十六首  其六",
        "author": "释嗣宗",
        "content": "鬼子挂起那咤面，赤脚跨定须弥卢。\n铁牛鞭起黄河岸，大洋海底食珊瑚。",
        "dynasty": "宋",
        "collection_info": null
    },
    {
        "title": "颂古二十六首  其七",
        "author": "释嗣宗",
        "content": "不是心兮不是物，那咤夜入苍龙窟。\n铁鞭击碎明月珠，从教大地如翻墨。",
        "dynasty": "宋",
        "collection_info": null
    },
    {
        "title": "颂古二十六首  其八",
        "author": "释嗣宗",
        "content": "石裏藏金谁辨别，游人但见藓痕斑。\n却被石人窥得破，铁船载入洞庭山。",
        "dynasty": "宋",
        "collection_info": null
    },
    {
        "title": "颂古二十六首  其九",
        "author": "释嗣宗",
        "content": "妙凈明心，一句全真。\n山河大地，日月星辰。\n舒肝沥胆，照彻古今。\n个中如不昧，徧界是黄金。",
        "dynasty": "宋",
        "collection_info": null
    },
    {
        "title": "颂古二十六首  其一○",
        "author": "释嗣宗",
        "content": "象外横该宇宙身，圣凡极尽不容尘。\n衲僧意气合如此，当场谁是夺标人。",
        "dynasty": "宋",
        "collection_info": null
    },
    {
        "title": "颂古二十六首  其一一",
        "author": "释嗣宗",
        "content": "婆婆不在五台山，平地行人作易难。\n蓦直坦然今古路，区区却过赵州关。",
        "dynasty": "宋",
        "collection_info": null
    },
    {
        "title": "颂古二十六首  其一二",
        "author": "释嗣宗",
        "content": "一路雄兵犯界河，烟尘塞路绝人过。\n安邦赖有张良在，画角城头唱楚歌。",
        "dynasty": "宋",
        "collection_info": null
    },
    {
        "title": "颂古二十六首  其一三",
        "author": "释嗣宗",
        "content": "万仞峰前握手时，清歌一曲少人知。\n但见瞎驴惊宇宙，不知法眼付传谁。",
        "dynasty": "宋",
        "collection_info": null
    },
    {
        "title": "颂古二十六首  其一四",
        "author": "释嗣宗",
        "content": "午夜霜凝星斗寒，长空云尽山月落。\n青天吃棒人尽知，苍龙退骨谁能觉。\n金凤衝开玉锁关，麒麟掣断黄金索。\n迢迢劫外孰能拘，南北东西迥超卓。",
        "dynasty": "宋",
        "collection_info": null
    },
    {
        "title": "颂古二十六首  其一五",
        "author": "释嗣宗",
        "content": "明头落节，暗裏吃交，毒手当渠痒处搔。\n雪裏鹭鸶飞不见，一隻银瓶挂树梢。",
        "dynasty": "宋",
        "collection_info": null
    },
    {
        "title": "颂古二十六首  其一六",
        "author": "释嗣宗",
        "content": "笊篱木杓，钱贯桶索，说妙谈玄俱是错。\n清平鼻孔塞干坤，天下衲僧无处摸。\n明来握土成金，悟去百草皆药。\n拗折俱胝指头，踏断赵州略彴。\n平常一句用无穷，限量知见徒斟酌。",
        "dynasty": "宋",
        "collection_info": null
    },
    {
        "title": "颂古二十六首  其一七",
        "author": "释嗣宗",
        "content": "后园驴吃草，可怜无限虚生老。\n半夜盲人问故乡，不知身在长安道。",
        "dynasty": "宋",
        "collection_info": null
    },
    {
        "title": "颂古二十六首  其一八",
        "author": "释嗣宗",
        "content": "生死既不可求，根尘万病俱休。\n从此俱空独露，蟾轮一片清秋。",
        "dynasty": "宋",
        "collection_info": null
    },
    {
        "title": "颂古二十六首  其一九",
        "author": "释嗣宗",
        "content": "乌龟三眼红如火，一角麒麟快似锥。\n土宿夜游南赡部，泥牛脚下火星飞。",
        "dynasty": "宋",
        "collection_info": null
    },
    {
        "title": "颂古二十六首  其二○",
        "author": "释嗣宗",
        "content": "舒无踪，卷无迹，日午晴空轰霹雳。\n衲子惊迷失路头，神号鬼哭知何极。",
        "dynasty": "宋",
        "collection_info": null
    },
    {
        "title": "颂古二十六首  其二一",
        "author": "释嗣宗",
        "content": "新罗渤海，南岳天台。\n纤尘不碍，岂涉去来。\n回头敛念，解脱门开。\n反忆善财寻胜友，百城游徧不知回。",
        "dynasty": "宋",
        "collection_info": null
    },
    {
        "title": "颂古二十六首  其二二",
        "author": "释嗣宗",
        "content": "贝叶收不尽，一句无私万法印。\n千圣满口不能宣，岭梅漏泄春光信。",
        "dynasty": "宋",
        "collection_info": null
    },
    {
        "title": "颂古二十六首  其二三",
        "author": "释嗣宗",
        "content": "古冢不为家，渔翁举棹出芦花。\n湛水无风江月迥，长空撒尽暮天霞。",
        "dynasty": "宋",
        "collection_info": null
    },
    {
        "title": "颂古二十六首  其二四",
        "author": "释嗣宗",
        "content": "不劳车马迹，文王去后无消息。\n月华影裏钓鱼矶，万古清风长历历。",
        "dynasty": "宋",
        "collection_info": null
    },
    {
        "title": "颂古二十六首  其二五",
        "author": "释嗣宗",
        "content": "一镞三关俱透脱，从前汗马休拈掇。\n须知旧阁快龙舟，当年曾把锦标夺。",
        "dynasty": "宋",
        "collection_info": null
    },
    {
        "title": "颂古二十六首  其二六",
        "author": "释嗣宗",
        "content": "妙圆金地绝纤尘，到者当观无相真。\n莫道玄门难近向，举头便是塔中人。",
        "dynasty": "宋",
        "collection_info": null
    },
    {
        "title": "赠刘羲仲",
        "author": "吴炯",
        "content": "束带真成屈壮图，宁思饱死叹侏儒。\n便拈手版还丞相，却觅芒鞋踏故庐。\n少日萦心但黄奶，暮年使鬼勾青奴。\n他时有客来载酒，解道欲眠卿去无。",
        "dynasty": "宋",
        "collection_info": null
    },
    {
        "title": "颜孝子乌墓",
        "author": "吴炯",
        "content": "人伦风化自孝始，我怀义乌颜氏子。\n昔从书传闻其名，今来浙东入其里。\n未入里先见路碑，高冢巍然云树裏。\n犹有群乌绕墓飞，或者神乌长不死。\n衔土伤吻土亦亦，乌血凝成墓山紫。\n今古人人皆有亲，负土葬者岂独此。\n如何感召到山禽，须就人心推物理。\n生前服劳情自苦，亡后附身哀靡已。\n天地悯怜鬼神泣，无知羽族有所使。\n父子茔域永相依，白云深处精灵起。\n风吹草卉即莱衣，溪浮苹藻为甘旨。\n千秋万古此经过，谁人眼不泪如水。",
        "dynasty": "宋",
        "collection_info": null
    },
    {
        "title": "句",
        "author": "吴炯",
        "content": "谁知吾子汉棱粥，压倒东坡玉糁羹。",
        "dynasty": "宋",
        "collection_info": null
    },
    {
        "title": "题稙庵",
        "author": "陈掞",
        "content": "季鹰雅志本江湖，胡为入洛诚计疏。\n一杯莼羹入归梦，岁晚仅饱松江鲈。\n何如王郎十亩宅，一生江头枕江碧。\n西风落日弄烟波，却笑陶朱计然策。\n我来访君春已深，江花江柳翻绿阴。\n相携三径拾瑶草，为问客来何苦心。\n固知此事君计得，我被微官苦相逼。\n劝君谨勿语弹冠，便恐纷纷北山檄。",
        "dynasty": "宋",
        "collection_info": null
    },
    {
        "title": "光渌亭杏花",
        "author": "陈掞",
        "content": "西郊见说春事浓，杏花香发眠东风。\n主人未解此花意，小槽溜溜杯犹空。\n劝君潋滟蒲萄绿，好看枝头红映肉。\n莫令风雨遣花飞，徒唱人间断肠曲。",
        "dynasty": "宋",
        "collection_info": null
    },
    {
        "title": "破山寺双头白莲",
        "author": "陈掞",
        "content": "湘南夜水风露清，月明耿耿波益平。\n婵娟有人步罗袜，琼珰玉佩双娉婷。\n可怜玉骨埋藏久，肠断人间无復有。\n岂知化作兰若莲，宿契未忘犹并首。\n想应快意洗尘缘，不向谢池争取妍。\n玻璃盘中凈土颊，一心稽首西方仙。\n请君以图献天子，当与嘉禾并周史。\n毋令寂寞堕空山，泣月悲云清夜残。",
        "dynasty": "宋",
        "collection_info": null
    },
    {
        "title": "竹溪为旌城汪伯溱赋",
        "author": "程介",
        "content": "先生溪上种修竹，呼吸溪光餐竹绿。\n自应不同此君医，冰雪之胸元不俗。\n我欲相从竹溪中，已办青蓑黄篾篷。\n卧听肃肃摇清风，一洗满怀尘土空。\n祇愁一夕风雷起，变化飞龙葛陂水。\n凌云去去固无心，莫忘溪头舞烟雨。",
        "dynasty": "宋",
        "collection_info": null
    },
    {
        "title": "题昼寝宫人图应制",
        "author": "黄泳",
        "content": "御手指婵娟，春风昼日眠。\n粉匀香汗湿，髻压鬓云偏。\n柳妬眉间绿，桃惊脸上鲜。\n梦魂何处是，应绕帝王边。",
        "dynasty": "宋",
        "collection_info": null
    },
    {
        "title": "为师宪兄悼侍儿倩倩  其一",
        "author": "黄泳",
        "content": "兰质蕙心何所在，风魂云魄去难招。\n子规叫断黄昏月，疑是佳人恨未消。",
        "dynasty": "宋",
        "collection_info": null
    },
    {
        "title": "为师宪兄悼侍儿倩倩  其二",
        "author": "黄泳",
        "content": "含怨衔辛情脉脉，家人强遣试春衫。\n也知不作坚牢玉，祇向人间三十三。",
        "dynasty": "宋",
        "collection_info": null
    },
    {
        "title": "以二猫送张子贤  其一",
        "author": "李璜",
        "content": "家家入雪白于霜，更有欹鞍似闹装。\n便请炉边叉手坐，从他鼠子自跳梁。",
        "dynasty": "宋",
        "collection_info": null
    },
    {
        "title": "以二猫送张子贤  其二",
        "author": "李璜",
        "content": "衔蝉毛色白胜酥，搦絮推绵亦不如。\n老病毗耶须减口，从今休叹食无鱼。",
        "dynasty": "宋",
        "collection_info": null
    },
    {
        "title": "句",
        "author": "李璜",
        "content": "分明便是庞居士，欲恨无人卖罩篱。",
        "dynasty": "宋",
        "collection_info": null
    },
    {
        "title": "潺潺阁",
        "author": "娄干曜",
        "content": "一派泠泠遶槛清，尘襟洗涤自凉生。\n夜深好梦惊破，疑是半天风雨声。",
        "dynasty": "宋",
        "collection_info": null
    },
    {
        "title": "自题肖像",
        "author": "释景元",
        "content": "生平只说聱头禅，撞着聱头如铁壁。\n脱却罗笼截脚跟，大地撮来墨漆黑。\n晚年转復没刀刀，奋金刚杵碎窠窟。\n他时要识圆悟面，一为渠侬併拈出。",
        "dynasty": "宋",
        "collection_info": null
    },
    {
        "title": "偈",
        "author": "释景元",
        "content": "野干鸣，师子吼。\n张得眼，开得口。\n动南星，嗟北斗。\n金刚阶下蹲，神龟火裏走。",
        "dynasty": "宋",
        "collection_info": null
    },
    {
        "title": "偈",
        "author": "释景元",
        "content": "有时瞋，有时喜，有时观音面，有时夜叉觜。\n或现鼠尾龙头，或现鼠头龙尾。\n偏要检非，不要检是。\n是金不博金，是水不博水。",
        "dynasty": "宋",
        "collection_info": null
    },
    {
        "title": "度南明和尚意拟颂",
        "author": "释景元",
        "content": "我有明珠一颗，切忌当头错过。\n虽然觌面相呈，也须一槌打破。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释景元",
        "content": "推穷物理成家计，会合时机便识心。\n多谢春风无厚薄，贫家桃李也成阴。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释景元",
        "content": "灵树面皮多葛怛，韶阳板齿上生毛。\n会得国清才子贵，不会家富小儿娇。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释景元",
        "content": "阿家新妇最相怜，新妇骑驴家便牵。\n几度醉归明月夜，笙歌引入画堂前。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释景元",
        "content": "不触又不背，徒劳生拟议。\n开口更商量，白云千万里。",
        "dynasty": "宋",
        "collection_info": null
    },
    {
        "title": "泊罗庙",
        "author": "魏良臣",
        "content": "清白声华正直风，数千余载誉增隆。\n侯封忠洁缙绅外，庙外汩罗烟霭中。\n新宇有功修已顿，旧碑无字读难穷。\n他年我若官湘楚，愿采遗言问钓翁。",
        "dynasty": "宋",
        "collection_info": null
    },
    {
        "title": "栖贤山访戴叔伦隐处",
        "author": "魏良臣",
        "content": "峰列洪都秀，名贤隐此间。\n乱烟横古木，啼鸟恋深山。\n我亦寻诗到，人谁访戴还。\n高吟今不见，流水自潺潺。",
        "dynasty": "宋",
        "collection_info": null
    },
    {
        "title": "郑亨仲作亭西山颜曰可友以书求诗为赋一首",
        "author": "潘良贵",
        "content": "君不见子猷嗜好与俗殊，种竹不可一日无。\n又不见太白清狂世绝伦，举杯邀月独相亲。\n风流二子去已远，尘埃那復闻高人。\n郑侯未遇身更閒，躬耕自乐岩谷间。\n开亭容膝日寄傲，坐对嶕峣崪嵂之西山。\n西山苍翠如堆玉，松奏笙竽云作屋。\n澄鲜爽气日夕佳，不学时情易翻覆。\n田文唾面嗔小儿，翟公署门良可嗤。\n悠悠权利悲一时，乐哉此友谁能知。\n郑侯与我论心久，年少相従今白首。\n对山勿着绝交书，要须着我成三友。",
        "dynasty": "宋",
        "collection_info": null
    },
    {
        "title": "夜坐闻竹声示侄",
        "author": "潘良贵",
        "content": "室明窗有灯，夜暗天无月。\n趺坐依蒲团，竹声助清绝。\n初疑小雨至，萧萧俄復歇。\n忽然变轩昂，风湍散岩穴。\n听久耳根静，万虑皆莹彻。\n尘凡不待扫，境妙心自洁。\n奇哉不二门，欲倩维摩说。",
        "dynasty": "宋",
        "collection_info": null
    },
    {
        "title": "和季成弟中秋不见月",
        "author": "潘良贵",
        "content": "经年等待中秋月，一夕阴云扫不开。\n高树时惊疏雨过，空山那復故人来。\n梦回谁忆霓裳戏，老去愁闻水调哀。\n与子相逢长得醉，何须佳节始衔杯。",
        "dynasty": "宋",
        "collection_info": null
    },
    {
        "title": "朱教授见寄七言二首遂用其韵  其一",
        "author": "潘良贵",
        "content": "贤哉蘧瑗晚知非，此道吾今亦庶几。\n囊乏一钱聊自哂，家无三径不妨归。\n冥鸿久已离矰缴，野马由来免靮鞿。\n溪上月明船正穏，肯将簪笏换蓑衣。",
        "dynasty": "宋",
        "collection_info": null
    },
    {
        "title": "朱教授见寄七言二首遂用其韵  其二",
        "author": "潘良贵",
        "content": "等閒长啸倚孤松，云破天邉见碧峰。\n架上残书犹可读，瓶中储粟不堪舂。\n生涯幸有千年秀，身世何须万户封。\n僧榻寄眠无一事，觉来深省听晨钟。",
        "dynasty": "宋",
        "collection_info": null
    },
    {
        "title": "仆读沈约传怒其缓颊卖国髮上衝冠然古今人每壮其东阳八篇文辞未有少之者因次卿登楼新什辄效立春体制和且摅所怀云",
        "author": "潘良贵",
        "content": "隠侯文治知何用，千古端羞堕泪碑。\n国危忍助神鼎覆，身免犹嗟鞶带移。\n登览寒烟萦远目，凄凉夕照谢高榱。\n伤心往事君须赋，恐有遒人来采诗。",
        "dynasty": "宋",
        "collection_info": null
    },
    {
        "title": "夏日四绝  其一",
        "author": "潘良贵",
        "content": "四月天气初鬰蒸，碧桐照空门巷清。\n何人解助隠居乐，为我唤取黄鹂鸣。",
        "dynasty": "宋",
        "collection_info": null
    },
    {
        "title": "夏日四绝  其二",
        "author": "潘良贵",
        "content": "扫地焚香避湿蒸，睡余茶熟碾声清。\n风来桐竹僛僛舞，雨过阶除㶁㶁鸣。",
        "dynasty": "宋",
        "collection_info": null
    },
    {
        "title": "夏日四绝  其三",
        "author": "潘良贵",
        "content": "错落星河天未明，太虚涵露气全清。\n东方隠约生光耀，便觉林间宿鸟惊。",
        "dynasty": "宋",
        "collection_info": null
    },
    {
        "title": "夏日四绝  其四",
        "author": "潘良贵",
        "content": "娟娟疏竹拂云长，门巷无尘气自凉。\n多病无情如嚼蜡，卧看风篆博山香。",
        "dynasty": "宋",
        "collection_info": null
    },
    {
        "title": "夜与仲严叔倚季成三弟同坐闻笛各赋一绝",
        "author": "潘良贵",
        "content": "西北干戈拨不开，今宵闻笛更清哀。\n高堂亲老髮垂白，与子买舟归去来。",
        "dynasty": "宋",
        "collection_info": null
    },
    {
        "title": "法清晚步分韵得夕字",
        "author": "潘良贵",
        "content": "有生能几何，避乱不谋夕。\n联翩二三子，晚步縦所适。\n田野无人声，牛羊断归迹。\n时看墟曲中，寒烟袅修碧。\n雝雝南飞雁，北信杳难觅。\n不知二圣君，泫然泪沾臆。\n小臣真虮蝨，持颠頋何力。\n残腊行当除，青阳来已逼。\n衰骸分填壑，公辈宜强食。",
        "dynasty": "宋",
        "collection_info": null
    },
    {
        "title": "赠方仁声",
        "author": "潘良贵",
        "content": "学道悠悠未见功，敢言凡质有仙风。\n他年一钵江湖去，先向苕溪访葛洪。",
        "dynasty": "宋",
        "collection_info": null
    },
    {
        "title": "和沈秀才  其一",
        "author": "潘良贵",
        "content": "年来有客従黄石，老去何心望紫泥。\n世事违人常八九，生涯随力任东西。",
        "dynasty": "宋",
        "collection_info": null
    },
    {
        "title": "和沈秀才  其二",
        "author": "潘良贵",
        "content": "软语干时刍豢美，苦言投俗桂姜辛。\n山河若欲摅幽愤，盥手焚香读过秦。",
        "dynasty": "宋",
        "collection_info": null
    },
    {
        "title": "和沈秀才  其三",
        "author": "潘良贵",
        "content": "弱龄虑事心常破，壮岁投閒鬂已华。\n但得安贫如北阮，何妨受侮似东家。",
        "dynasty": "宋",
        "collection_info": null
    },
    {
        "title": "和三二兄西庄书怀  其一",
        "author": "潘良贵",
        "content": "莫问庄生然不然，时中只可自随缘。\n冬深江北无边报，又得安贫过一年。",
        "dynasty": "宋",
        "collection_info": null
    },
    {
        "title": "和三二兄西庄书怀  其二",
        "author": "潘良贵",
        "content": "贤愚狂圣等为人，要是天君自策勲。\n举世纷纷谁得妙，韩公惟许孟轲醇。",
        "dynasty": "宋",
        "collection_info": null
    },
    {
        "title": "和三二兄西庄书怀  其三",
        "author": "潘良贵",
        "content": "古来达士尽穷空，我愧修身道未丰。\n痛饮不妨歌楚些，投閒何幸伴吾侬。",
        "dynasty": "宋",
        "collection_info": null
    },
    {
        "title": "和三二兄西庄书怀  其四",
        "author": "潘良贵",
        "content": "一炷清香度博山，妙观不着有无间。\n此心欲报难论价，放我形骸十载閒。",
        "dynasty": "宋",
        "collection_info": null
    },
    {
        "title": "和仲严弟暮春二绝  其一",
        "author": "潘良贵",
        "content": "吾生四十已侵寻，独喜年来不动心。\n世事升沉君会否，人间春去落花深。",
        "dynasty": "宋",
        "collection_info": null
    },
    {
        "title": "和仲严弟暮春二绝  其二",
        "author": "潘良贵",
        "content": "沂上风光点独知，陶然宁復叹春移。\n吾人老大知何用，仰止前贤须及时。",
        "dynasty": "宋",
        "collection_info": null
    },
    {
        "title": "梅花  其一",
        "author": "潘良贵",
        "content": "天与孤高花独新，世间草木信非伦。\n影涵水月不受彩，气傲冰霜何待春。\n冷淡自能驱俗客，风骚端合付幽人。\n往来百匝阶除裏，顿使心无一点尘。",
        "dynasty": "宋",
        "collection_info": null
    },
    {
        "title": "梅花  其二",
        "author": "潘良贵",
        "content": "气欲峥嵘岁欲新，寒梅方信冠群伦。\n直能平地凌封雪，可是回根迎小春。\n九畹蕙兰真上客，千山桃李尽庸人。\n即今携酒江郊去，弄蕋攀条一拂尘。",
        "dynasty": "宋",
        "collection_info": null
    },
    {
        "title": "雪中偶成  其一",
        "author": "潘良贵",
        "content": "飞花看六出，俄向腊中来。\n解验人情喜，始知天意回。\n夜阑窗愈白，晚冻日难开。\n麦熟何时节，饥民正可哀。",
        "dynasty": "宋",
        "collection_info": null
    },
    {
        "title": "雪中偶成  其二",
        "author": "潘良贵",
        "content": "歉岁多流冗，邦侯喜邓来。\n雪除惊腊尽，耕近乐春回。\n郊野犹同色，江天已半开。\n短衣难揜胫，谁说少陵哀。",
        "dynasty": "宋",
        "collection_info": null
    },
    {
        "title": "挽陈德固守御",
        "author": "潘良贵",
        "content": "强敌登城日，中华将士奔。\n人皆趋北阙，君独死南门。\n秘计无人用，英声有史存。\n秋原悲泪落，桂酒与招魂。",
        "dynasty": "宋",
        "collection_info": null
    },
    {
        "title": "偈一首",
        "author": "潘良贵",
        "content": "良木秀山泽，中林犹百年。\n斵削应约绳，必资诸巧匠。\n陶者输瓦甓，圬人施涂泥。\n丝网及宝铃，丹漆塈塑绩。\n罢精磨岁月，始克观厥成。\n金钱与糗粮，所费如山积。\n虽名有漏法，实为无量德。\n庶俾凡睹闻，因缘得入道。\n我昔礼大士，广厦余千间。\n何人持烈烟，一燎不存芥。\n呜呼有施者，又有戕毁人。\n良繇弗思维，纵我无明故。\n今合檀施力，作新美踰初。\n丁此时囏危，为众作依怙。\n咨尔方来者，毋意隳前功。\n增饬爱护之，当如扞头目。\n使百千万亿，游戏依双林。\n于龙华会中，永瞻微妙相。",
        "dynasty": "宋",
        "collection_info": null
    },
    {
        "title": "三江亭",
        "author": "潘良贵",
        "content": "假守衰頽病日侵，湖山虽好倦追寻。\n登城忽睹三江水，快我平生万里心。\n聊筑小亭怡父老，敢承佳句粲珠金。\n春涛正待诸君赏，更拂诗牌看醉吟。",
        "dynasty": "宋",
        "collection_info": null
    },
    {
        "title": "新梧",
        "author": "潘良贵",
        "content": "残春始抽芽，首夏已敷绿。\n空枝变繁阴，造物信神速。\n童童覆短墻，密密连深竹。\n扶疏团爽气，秀整厌群木。\n鸣琴音下上，和雅奏琴筑。\n亭年影途清，吾亦爱吾屋。\n身閒百忧无，意适万事足。\n此乐何以酬，床头酒方熟。",
        "dynasty": "宋",
        "collection_info": null
    },
    {
        "title": "蜡梅三绝  其一",
        "author": "潘良贵",
        "content": "孤芳移种自仙家，故着轻黄映日华。\n举世但知梅蕊白，不知还有蜡梅花。",
        "dynasty": "宋",
        "collection_info": null
    },
    {
        "title": "蜡梅三绝  其二",
        "author": "潘良贵",
        "content": "旦评人物尚雌黄，草木何妨定短长。\n试问清芳谁第一，蜡梅花冠百花香。",
        "dynasty": "宋",
        "collection_info": null
    },
    {
        "title": "蜡梅三绝  其三",
        "author": "潘良贵",
        "content": "枝头疏蕊吐檀心，借日娇黄色浅深。\n却倩红梅来作伴，要看明玉间良金。",
        "dynasty": "宋",
        "collection_info": null
    },
    {
        "title": "颂古  其一",
        "author": "释道颜",
        "content": "是非海裏横身人，豺虎群中自在行。\n莫把是非来辨我，平生穿凿不相关。",
        "dynasty": "宋",
        "collection_info": null
    },
    {
        "title": "颂古  其二",
        "author": "释道颜",
        "content": "老胡不免出胞胎，也解人前恁么来。\n指地指天称第一，众生四十九年灾。",
        "dynasty": "宋",
        "collection_info": null
    },
    {
        "title": "颂古  其三",
        "author": "释道颜",
        "content": "海水翻空滚底流，鱼龙虾蟹信沉浮。\n可怜金色头陀子，直至如今笑未休。",
        "dynasty": "宋",
        "collection_info": null
    },
    {
        "title": "颂古  其四",
        "author": "释道颜",
        "content": "迷悟髑髅前，徒劳更举鞭。\n只持鸡狗戒，不学祖师禅。",
        "dynasty": "宋",
        "collection_info": null
    },
    {
        "title": "颂古  其五",
        "author": "释道颜",
        "content": "少室山前风过耳，九年人事随流水。\n若还不是弄潮人，切须莫入洪波裏。",
        "dynasty": "宋",
        "collection_info": null
    },
    {
        "title": "颂古  其六",
        "author": "释道颜",
        "content": "二祖当年立少林，满庭积雪到腰深。\n叉手当胸无一事，不求不觅不安心。",
        "dynasty": "宋",
        "collection_info": null
    },
    {
        "title": "颂古  其七",
        "author": "释道颜",
        "content": "不假文殊神通，休要罔明弹指。\n尔时灵山会中，女子从定而起。",
        "dynasty": "宋",
        "collection_info": null
    },
    {
        "title": "颂古  其八",
        "author": "释道颜",
        "content": "胡乱三十年，不少盐与醤。\n江西马大师，南岳让和尚。",
        "dynasty": "宋",
        "collection_info": null
    },
    {
        "title": "颂古  其九",
        "author": "释道颜",
        "content": "江西一喝动干坤，大用全机是灭门。\n三日耳聋风过树，累他黄檗丧儿孙。",
        "dynasty": "宋",
        "collection_info": null
    },
    {
        "title": "颂古  其一○",
        "author": "释道颜",
        "content": "世路风波不见君，一回见面一伤神。\n水流花落知何处，洞中桃源别是春。",
        "dynasty": "宋",
        "collection_info": null
    },
    {
        "title": "颂古  其一一",
        "author": "释道颜",
        "content": "有句无句藤倚树，元原白饭用米做。\n高楼吹笛柳如烟，满地春风落飞絮。",
        "dynasty": "宋",
        "collection_info": null
    },
    {
        "title": "颂古  其一二",
        "author": "释道颜",
        "content": "无尾大虫难傍近，近前便是伤人命。\n除非自解据号头，自然头正尾亦正。",
        "dynasty": "宋",
        "collection_info": null
    },
    {
        "title": "颂古  其一三",
        "author": "释道颜",
        "content": "剔起便行三万里，只今休去八千年。\n分明更为从头举，一任诸方取次传。",
        "dynasty": "宋",
        "collection_info": null
    },
    {
        "title": "颂古  其一四",
        "author": "释道颜",
        "content": "心不是佛，智不是道。\n青山白云，落花芳草。\n若是灵利阿师，终不回头转脑。",
        "dynasty": "宋",
        "collection_info": null
    },
    {
        "title": "颂古  其一五",
        "author": "释道颜",
        "content": "大唐国内无禅师，礼拜归堂更不疑。\n堪笑河阳新妇子，不如临济小厮儿。",
        "dynasty": "宋",
        "collection_info": null
    },
    {
        "title": "颂古  其一六",
        "author": "释道颜",
        "content": "一喝喝上四禅天，临济元来不会禅。\n尽道朝阳生户外，不知夜月落阶前。",
        "dynasty": "宋",
        "collection_info": null
    },
    {
        "title": "颂古  其一七",
        "author": "释道颜",
        "content": "大悲观音开正面，官不容针通一线。\n鼠拽葫芦有底忙，鬼争漆桶无人颂。",
        "dynasty": "宋",
        "collection_info": null
    },
    {
        "title": "颂古  其一八",
        "author": "释道颜",
        "content": "主宾都落第三机，阵阵开旗不展旗。\n石火光中分胜负，倒骑铁马上须弥。",
        "dynasty": "宋",
        "collection_info": null
    },
    {
        "title": "颂古  其一九",
        "author": "释道颜",
        "content": "面门出入见还难，无位真人只尺间。\n去路一身轻似叶，高名千古重如山。",
        "dynasty": "宋",
        "collection_info": null
    },
    {
        "title": "颂古  其二○",
        "author": "释道颜",
        "content": "洗脚处更不安排，侧聆时非是啖啄。\n赵州临济二老人，相见何曾不注脚。",
        "dynasty": "宋",
        "collection_info": null
    },
    {
        "title": "颂古  其二一",
        "author": "释道颜",
        "content": "若谓平常心是道，枝蔓向上更生枝。\n贴肉汗衫如脱了，唤来眼上与安眉。",
        "dynasty": "宋",
        "collection_info": null
    },
    {
        "title": "颂古  其二二",
        "author": "释道颜",
        "content": "百年三万六千日，一日朝昏十二时。\n使杀老僧浑不管，不知闹裏有谁知。",
        "dynasty": "宋",
        "collection_info": null
    },
    {
        "title": "颂古  其二三",
        "author": "释道颜",
        "content": "茱萸这裏无一滴，赵老无言便走去。\n春去秋来三百年，拄杖至今犹靠壁。",
        "dynasty": "宋",
        "collection_info": null
    },
    {
        "title": "颂古  其二四",
        "author": "释道颜",
        "content": "殿上唤来先应喏，不知业识太茫茫。\n虽然功德已成就，争柰当初不放光。",
        "dynasty": "宋",
        "collection_info": null
    },
    {
        "title": "颂古  其二五",
        "author": "释道颜",
        "content": "大死底人还却活，不许夜行投明到。\n陈州人出许州门，翁翁八十重年少。",
        "dynasty": "宋",
        "collection_info": null
    },
    {
        "title": "颂古  其二六",
        "author": "释道颜",
        "content": "劈回三拳，连腮七掌。\n尽大地人，不知痛痒。",
        "dynasty": "宋",
        "collection_info": null
    },
    {
        "title": "颂古  其二七",
        "author": "释道颜",
        "content": "眼中见惯是寻常，又不惊人又久长。\n留得寒窗夜来月，三更依旧照茅堂。",
        "dynasty": "宋",
        "collection_info": null
    },
    {
        "title": "颂古  其二八",
        "author": "释道颜",
        "content": "得入门，在门外。\n说向人，人不会。\n更高声，我耳背。",
        "dynasty": "宋",
        "collection_info": null
    },
    {
        "title": "颂古  其二九",
        "author": "释道颜",
        "content": "老僧正在东司上，不将佛法为人说。\n一般屎臭旃檀香，父子之机俱漏泄。",
        "dynasty": "宋",
        "collection_info": null
    },
    {
        "title": "颂古  其三○",
        "author": "释道颜",
        "content": "天子居闹市裏，老僧在百草头。\n摆手御街来往，不怕巡火所由。",
        "dynasty": "宋",
        "collection_info": null
    },
    {
        "title": "颂古  其三一",
        "author": "释道颜",
        "content": "平生侍奉老师，全无些子气息。\n佛法妙性天机，一字教他不得。",
        "dynasty": "宋",
        "collection_info": null
    },
    {
        "title": "颂古  其三二",
        "author": "释道颜",
        "content": "宣德门前过，回头便招祸。\n若要无事时，且归屋裏坐。",
        "dynasty": "宋",
        "collection_info": null
    },
    {
        "title": "颂古  其三三",
        "author": "释道颜",
        "content": "金佛木佛泥佛，度炉度水度火。\n尽入赵州红炉，烈焰光中煅过。\n一声白雪阳春，万古无人能和。",
        "dynasty": "宋",
        "collection_info": null
    },
    {
        "title": "颂古  其三四",
        "author": "释道颜",
        "content": "半夜墨漆黑，捉得一个贼。\n点火照来看，元是王大伯。",
        "dynasty": "宋",
        "collection_info": null
    },
    {
        "title": "颂古  其三五",
        "author": "释道颜",
        "content": "镇州出大萝卜头，师资道合有来由。\n观音院裏安弥勒，东院西边是赵州。",
        "dynasty": "宋",
        "collection_info": null
    },
    {
        "title": "颂古  其三六",
        "author": "释道颜",
        "content": "有佛之处不得住，无佛之处急走过。\n三千里外摘杨花，他日归来举似我。",
        "dynasty": "宋",
        "collection_info": null
    },
    {
        "title": "颂古  其三七",
        "author": "释道颜",
        "content": "大地是眼何处屙，天下不柰雪老何。\n赵州寄箇锹子去，方得此话圆堶堶。",
        "dynasty": "宋",
        "collection_info": null
    },
    {
        "title": "颂古  其三八",
        "author": "释道颜",
        "content": "一缝分明在，当头下手难。\n饶君钉铰得，终是不圆全。",
        "dynasty": "宋",
        "collection_info": null
    },
    {
        "title": "颂古  其三九",
        "author": "释道颜",
        "content": "袖头打领无添减，腋下剜襟有短长。\n大庾岭头一尊佛，疏山两度放毫光。",
        "dynasty": "宋",
        "collection_info": null
    },
    {
        "title": "颂古  其四○",
        "author": "释道颜",
        "content": "不踏门前路，春归又一年。\n落花红满地，芳草碧连天。",
        "dynasty": "宋",
        "collection_info": null
    },
    {
        "title": "颂古  其四一",
        "author": "释道颜",
        "content": "钟未鸣，鼓未响，依前托钵归方丈。\n德山不会末后句，岩头密意谁相亮。\n只得三年也大奇，留与诸门作榜样。",
        "dynasty": "宋",
        "collection_info": null
    },
    {
        "title": "颂古  其四二",
        "author": "释道颜",
        "content": "七条披向钟声上，徧界难藏比丘相。\n若以色见音声求，迦叶师兄是虚妄。",
        "dynasty": "宋",
        "collection_info": null
    },
    {
        "title": "颂古  其四三",
        "author": "释道颜",
        "content": "棒下真鍮不博金，德山彻底老婆心。\n后人只看波涛涌，不见龙王宫殿深。",
        "dynasty": "宋",
        "collection_info": null
    },
    {
        "title": "颂古  其四四",
        "author": "释道颜",
        "content": "百丈野狐，塞雁衔芦。\n李广神箭，张颠草书。",
        "dynasty": "宋",
        "collection_info": null
    },
    {
        "title": "颂古  其四五",
        "author": "释道颜",
        "content": "网中跳出便飞腾，好箇天然俊衲僧。\n何似当初未入网，悟来方始是知音。",
        "dynasty": "宋",
        "collection_info": null
    },
    {
        "title": "颂古  其四六",
        "author": "释道颜",
        "content": "貍奴白牯念摩诃，争似南泉打粥锅。\n虽然佛法无多子，天下丛林不柰何。",
        "dynasty": "宋",
        "collection_info": null
    },
    {
        "title": "颂古  其四七",
        "author": "释道颜",
        "content": "举起竹篦子，如何便道家。\n秘魔岩不会，随后便擎叉。",
        "dynasty": "宋",
        "collection_info": null
    },
    {
        "title": "颂古  其四八",
        "author": "释道颜",
        "content": "一主人公死，一主人公活。\n若解弄精魂，两头皆透脱。",
        "dynasty": "宋",
        "collection_info": null
    },
    {
        "title": "颂古  其四九",
        "author": "释道颜",
        "content": "霹雳惊天地，那容掩耳听。\n须知兴化老，一半是人情。",
        "dynasty": "宋",
        "collection_info": null
    },
    {
        "title": "颂古  其五○",
        "author": "释道颜",
        "content": "法战从来许克宾，掣旗夺鼓两分明。\n直须尽法方无媿，老汉他年要话行。",
        "dynasty": "宋",
        "collection_info": null
    },
    {
        "title": "颂古  其五一",
        "author": "释道颜",
        "content": "紫罗帐裏撒真珠，禅客相承总掠虚。\n拍手呵呵开口笑，释迦弥勒是他奴。",
        "dynasty": "宋",
        "collection_info": null
    },
    {
        "title": "颂古  其五二",
        "author": "释道颜",
        "content": "单刀直入更休论，拟议之间宾主分。\n不是放他旻德过，须知兴化棒头明。",
        "dynasty": "宋",
        "collection_info": null
    },
    {
        "title": "颂古  其五三",
        "author": "释道颜",
        "content": "人贫多智短，马瘦见毛长。\n独宿双峰寺，同焚一炷香。",
        "dynasty": "宋",
        "collection_info": null
    },
    {
        "title": "颂古  其五四",
        "author": "释道颜",
        "content": "南泉不指凈缾，隐峰何曾泻水。\n从教打瓦钻龟，佛法不在这裏。",
        "dynasty": "宋",
        "collection_info": null
    },
    {
        "title": "颂古  其五五",
        "author": "释道颜",
        "content": "四海狼烟静，中原信息通。\n罢拈三尺剑，休弄一张弓。",
        "dynasty": "宋",
        "collection_info": null
    },
    {
        "title": "颂古  其五六",
        "author": "释道颜",
        "content": "锦鳞透网欲吞舟，一向衝波逆水流。\n却被渔翁闲引钓，随波逐浪共悠悠。",
        "dynasty": "宋",
        "collection_info": null
    },
    {
        "title": "颂古  其五七",
        "author": "释道颜",
        "content": "三十年前此寺游，木兰花发院新修。\n如今再到经行处，树老无花僧白头。",
        "dynasty": "宋",
        "collection_info": null
    },
    {
        "title": "颂古  其五八",
        "author": "释道颜",
        "content": "电火光中休草草，剑轮锋上莫忉忉。\n等闲却放全身入，终不当头犯一毫。",
        "dynasty": "宋",
        "collection_info": null
    },
    {
        "title": "颂古  其五九",
        "author": "释道颜",
        "content": "睦州只受锥头利，这僧不见凿头方。\n直铙转得百千藏，这般供养也寻常。",
        "dynasty": "宋",
        "collection_info": null
    },
    {
        "title": "颂古  其六○",
        "author": "释道颜",
        "content": "作家相见终不错，两两同时看啐啄。\n喝下虽然宾主分，争如普化摇铃铎。",
        "dynasty": "宋",
        "collection_info": null
    },
    {
        "title": "颂古  其六一",
        "author": "释道颜",
        "content": "慺㦬须要逞聪明，金榜何曾得挂名。\n捋下幞头归去也，莫骑驴子傍人门。",
        "dynasty": "宋",
        "collection_info": null
    },
    {
        "title": "颂古  其六二",
        "author": "释道颜",
        "content": "风头稍硬难安立，暖气纔通瞌睡来。\n却笑明招闲费力，无端两处强差排。",
        "dynasty": "宋",
        "collection_info": null
    },
    {
        "title": "颂古  其六三",
        "author": "释道颜",
        "content": "棒头瞎却一城人，三圣撩地保寿瞋。\n正令只堪提一半，一盲引得众盲行。",
        "dynasty": "宋",
        "collection_info": null
    },
    {
        "title": "颂古  其六四",
        "author": "释道颜",
        "content": "近在口皮边，远过河沙国。\n世间多少人，不得油糍吃。",
        "dynasty": "宋",
        "collection_info": null
    },
    {
        "title": "颂古  其六五",
        "author": "释道颜",
        "content": "万事由王老师，树子未属你在。\n广额屠儿成佛，二祖大师偿债。",
        "dynasty": "宋",
        "collection_info": null
    },
    {
        "title": "颂古  其六六",
        "author": "释道颜",
        "content": "阿家新妇两同条，只尺家乡路不遥。\n可笑骑驴觅驴者，一生错认马鞍桥。",
        "dynasty": "宋",
        "collection_info": null
    },
    {
        "title": "颂古  其六七",
        "author": "释道颜",
        "content": "赤身挨白刃，死中还得活。\n一箭自迷踪，万车皆丧辙。",
        "dynasty": "宋",
        "collection_info": null
    },
    {
        "title": "颂古  其六八",
        "author": "释道颜",
        "content": "不用唐言译，休将梵语传。\n摩酰首罗眼，对面隔西天。",
        "dynasty": "宋",
        "collection_info": null
    },
    {
        "title": "颂古  其六九",
        "author": "释道颜",
        "content": "一念不起须弥山，翻着襕衫退步看。\n直上拄天下拄地，言前荐得也颟顸。",
        "dynasty": "宋",
        "collection_info": null
    },
    {
        "title": "颂古  其七○",
        "author": "释道颜",
        "content": "锯解秤槌浑似铁，大愚老子重饶舌。\n水流涧下太忙生，云在岭头闲不彻。",
        "dynasty": "宋",
        "collection_info": null
    },
    {
        "title": "颂古  其七一",
        "author": "释道颜",
        "content": "一阵狂风骤雨来，却于古庙且闲隈。\n虽然打入鬼窟裏，吞炭藏身又一回。",
        "dynasty": "宋",
        "collection_info": null
    },
    {
        "title": "颂古  其七二",
        "author": "释道颜",
        "content": "尽道亲曾相见来，依前还是狗来腮。\n好将大棒蓦头榍，贵得盲人便眼开。",
        "dynasty": "宋",
        "collection_info": null
    },
    {
        "title": "颂古  其七三",
        "author": "释道颜",
        "content": "年来万事总成魔，老去闲添白髪多。\n道泰不传天子令，时清休唱太平歌。",
        "dynasty": "宋",
        "collection_info": null
    },
    {
        "title": "颂古  其七四",
        "author": "释道颜",
        "content": "一道如弦直，心亲手更亲。\n箭穿红日影，方是射鵰人。",
        "dynasty": "宋",
        "collection_info": null
    },
    {
        "title": "颂古  其七五",
        "author": "释道颜",
        "content": "桃花寻剑客，不语笑春风。\n白头归未得，家住海门东。",
        "dynasty": "宋",
        "collection_info": null
    },
    {
        "title": "颂古  其七六",
        "author": "释道颜",
        "content": "敢保老兄犹未彻，玄沙之言何太切。\n君看陌上桃花红，尽是离人眼中血。",
        "dynasty": "宋",
        "collection_info": null
    },
    {
        "title": "颂古  其七七",
        "author": "释道颜",
        "content": "只要拔榍抽钉，为人解粘去缚。\n如何洞山老人，先自藤蛇绕脚。",
        "dynasty": "宋",
        "collection_info": null
    },
    {
        "title": "颂古  其七八",
        "author": "释道颜",
        "content": "官路无人触自行，两家公验甚分明。\n路傍偷贩私盐客，草裏蹲身过一生。",
        "dynasty": "宋",
        "collection_info": null
    },
    {
        "title": "颂古  其七九",
        "author": "释道颜",
        "content": "快骑骏马上高楼，南北东西得自由。\n最好腰缠十万贯，更来骑鹤下扬州。",
        "dynasty": "宋",
        "collection_info": null
    },
    {
        "title": "颂古  其八○",
        "author": "释道颜",
        "content": "稽首两足尊，瞻仰不暂舍。\n眉间白毫光，照耀大千界。",
        "dynasty": "宋",
        "collection_info": null
    },
    {
        "title": "颂古  其八一",
        "author": "释道颜",
        "content": "到老不曾开话路，临行回首却叮咛。\n深深海底犹嫌浅，直向金刚水际行。",
        "dynasty": "宋",
        "collection_info": null
    },
    {
        "title": "颂古  其八二",
        "author": "释道颜",
        "content": "干峰不用指陈，云门休打骨董。\n自然东海鲤鱼，筑着帝释鼻孔。",
        "dynasty": "宋",
        "collection_info": null
    },
    {
        "title": "颂古  其八三",
        "author": "释道颜",
        "content": "南无观世音菩萨，补陀岩上红莲舌。\n不知成佛是何时，打刀须用幷州铁。",
        "dynasty": "宋",
        "collection_info": null
    },
    {
        "title": "颂古  其八四",
        "author": "释道颜",
        "content": "二乘菩萨何年尽，诸佛凡夫早晚休。\n世情但将公道断，人心难似水长流。",
        "dynasty": "宋",
        "collection_info": null
    },
    {
        "title": "颂古  其八五",
        "author": "释道颜",
        "content": "若知天地本同根，终不应来更问人。\n却得南泉亲指似，等闲花发梦中春。",
        "dynasty": "宋",
        "collection_info": null
    },
    {
        "title": "颂古  其八六",
        "author": "释道颜",
        "content": "盲聋喑哑接不得，玄沙枉费闲心力。\n扁鹊卢医拱手归，三人俱是膏盲疾。",
        "dynasty": "宋",
        "collection_info": null
    },
    {
        "title": "颂古  其八七",
        "author": "释道颜",
        "content": "利刀自断命根，不要依草附木。\n若有一法与人，永入拔舌地狱。",
        "dynasty": "宋",
        "collection_info": null
    },
    {
        "title": "颂古  其八八",
        "author": "释道颜",
        "content": "掌中擎白日，舌上覆金钱。\n壁立争千仞，毫光彻梵天。",
        "dynasty": "宋",
        "collection_info": null
    },
    {
        "title": "颂古  其八九",
        "author": "释道颜",
        "content": "世间名利闲荣辱，云雨纷纷手翻覆。\n悲歌相继不堪论，棒头无眼黄粱熟。",
        "dynasty": "宋",
        "collection_info": null
    },
    {
        "title": "颂古  其九○",
        "author": "释道颜",
        "content": "杨岐老人琐口诀，万里长城一条铁。\n斫牌禅客如到来，不动金槌脑门裂。",
        "dynasty": "宋",
        "collection_info": null
    },
    {
        "title": "颂古  其九一",
        "author": "释道颜",
        "content": "三脚驴子忒晒好，长放后园教吃草。\n等闲牵出向人前，踢倒湖南瞎长老。",
        "dynasty": "宋",
        "collection_info": null
    },
    {
        "title": "颂古  其九二",
        "author": "释道颜",
        "content": "庐陵米价少知音，佛法商量古到今。\n绣出鸳鸯任人看，无端须要觅金针。",
        "dynasty": "宋",
        "collection_info": null
    },
    {
        "title": "颂古  其九三",
        "author": "释道颜",
        "content": "后园驴吃草，莫随言语讨。\n跳上蓦腰骑，来往长安道。",
        "dynasty": "宋",
        "collection_info": null
    },
    {
        "title": "颂古  其九四",
        "author": "释道颜",
        "content": "小鱼吞大鱼，门上钉桃符。\n邪魔俱不入，佛法也消除。",
        "dynasty": "宋",
        "collection_info": null
    },
    {
        "title": "颂古  其九五",
        "author": "释道颜",
        "content": "从来五逆怕闻雷，不似大虫看水磨。\n孤峰顶上要同行，十字街头还共坐。",
        "dynasty": "宋",
        "collection_info": null
    },
    {
        "title": "颂古  其九六",
        "author": "释道颜",
        "content": "的的当阳句，明明箭后路。\n着靴人吃肉，赤脚人趁兔。",
        "dynasty": "宋",
        "collection_info": null
    },
    {
        "title": "颂古  其九七",
        "author": "释道颜",
        "content": "时时日日，日日时时。\n七颠八倒，孰是孰非。",
        "dynasty": "宋",
        "collection_info": null
    },
    {
        "title": "颂古  其九八",
        "author": "释道颜",
        "content": "猛虎当路坐，游鱼脚底过。\n不学紫胡老，便打刘铁磨。",
        "dynasty": "宋",
        "collection_info": null
    },
    {
        "title": "颂古  其九九",
        "author": "释道颜",
        "content": "船子下扬州，浮萍逐水流。\n一声河满子，千古动悲愁。",
        "dynasty": "宋",
        "collection_info": null
    },
    {
        "title": "颂古  其一○○",
        "author": "释道颜",
        "content": "绵州附子汉州姜，最好沉黎出麝香。\n鲁子师僧才一嗅，鼻头裂破眼睛黄。",
        "dynasty": "宋",
        "collection_info": null
    },
    {
        "title": "颂古  其一○一",
        "author": "释道颜",
        "content": "十年海上觅冤雠，不得冤雠未肯休。\n芍药花开菩萨面，椶榈叶散夜叉头。",
        "dynasty": "宋",
        "collection_info": null
    },
    {
        "title": "颂古  其一○二",
        "author": "释道颜",
        "content": "韶阳一鉴，生铁馂馅。\n直下咬破，咦！莫怪相赚。",
        "dynasty": "宋",
        "collection_info": null
    },
    {
        "title": "颂古  其一○三",
        "author": "释道颜",
        "content": "大海波涛浅，小人方寸深。\n海枯终见底，人死不知心。",
        "dynasty": "宋",
        "collection_info": null
    },
    {
        "title": "颂古  其一○四",
        "author": "释道颜",
        "content": "钟谷不生豆苗，蒸砂岂能成饭。\n大通智胜如来，一个担板底汉。",
        "dynasty": "宋",
        "collection_info": null
    },
    {
        "title": "颂古  其一○五",
        "author": "释道颜",
        "content": "入林不动草，入水不动波。\n镬汤无冷处，合眼跳黄河。",
        "dynasty": "宋",
        "collection_info": null
    },
    {
        "title": "颂古  其一○六",
        "author": "释道颜",
        "content": "举手攀南斗，翻身倚北辰。\n出头天外看，谁是我般人。",
        "dynasty": "宋",
        "collection_info": null
    },
    {
        "title": "颂古  其一○七",
        "author": "释道颜",
        "content": "拄杖头边无孔窍，大千沙界犹嫌小。\n毗婆尸佛早留心，直至而今不得妙。",
        "dynasty": "宋",
        "collection_info": null
    },
    {
        "title": "颂古  其一○八",
        "author": "释道颜",
        "content": "鹄白乌本玄，松直棘自曲。\n清凈比丘僧，却须入地狱。",
        "dynasty": "宋",
        "collection_info": null
    },
    {
        "title": "颂古  其一○九",
        "author": "释道颜",
        "content": "破瓶岂復作瓶事，焦种不应生孽芽。\n如彼虚空盘大子，毛轮垂髪翳开花。",
        "dynasty": "宋",
        "collection_info": null
    },
    {
        "title": "颂古  其一一○",
        "author": "释道颜",
        "content": "月裏姮娥不画眉，只将云雾作罗衣。\n不知梦逐青鸾去，犹把花枝盖面归。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释道颜",
        "content": "一叶落，天下秋。\n一尘起，大地收。\n鸟窠吹布毛，便有人悟去。\n今时学者，为甚么却不识自己。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释道颜",
        "content": "仲冬岩寒，三界无安。\n富者快乐，贫者饥寒。\n不识玄旨，错认定盘。\n牛头安尾上，北斗面南看。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释道颜",
        "content": "一滴滴水，一滴滴冻。\n天寒人寒，风动幡动。\n云门扇子勃跳上三十三天，筑着帝释鼻孔。\n东海鲤鱼打一棒，雨似盆倾，不出诸人十二时中寻常受用。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释道颜",
        "content": "去年寒食后，今年寒食前。\n日日是好日，不是正中偏。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释道颜",
        "content": "客舍久留连，家乡夕照边。\n檐悬三月雨，水没两湖莲。\n镬漏烧灯盏，柴生满竈烟。\n已忘南北念，入望尽平川。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释道颜",
        "content": "向上一窍，八面玲珑。\n觌面一机，全身担荷。\n是则金鍮难掩，非则玉石俱焚。\n拟议不来，银山粉碎。\n总不恁么，又且如何。\n是非不挂娘生口，自有旁人话短长。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释道颜",
        "content": "一尘起，大地收。\n一叶落，天下秋。\n甲巳之年丙作首，乙庚之岁戊为头。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释道颜",
        "content": "牛头菩萨面，马面夜叉头。\n不作五逆罪，快乐百无忧。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释道颜",
        "content": "四海同一家，万口同一舌。\n赵州勘婆子，有理向谁说。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释道颜",
        "content": "骂他还自骂，嗔他还自嗔。\n戒之慎之，出乎尔者，反乎尔者也。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释道颜",
        "content": "椎锣擂鼓转船头，席卷波翻喊激流。\n洗脚上船乘快便，顺风相送下扬州。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释道颜",
        "content": "相骂饶汝接嘴，相唾饶汝泼水。\n等闲摸着蛇头，拍手啰啰哩哩。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释道颜",
        "content": "一钱为本万钱利，富不足而贫有余。\n换骨夺胎些子药，输他潘阆倒骑驴。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释道颜",
        "content": "骑虎穿市过，把火去偷猪。\n主人开眼睡，幷舍叫失驴。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释道颜",
        "content": "腊月火烧山，苦口是黄连。\n相将岁除夜，窦八布衫穿。\n大可怜，把手入黄泉。",
        "dynasty": "宋",
        "collection_info": null
    },
    {
        "title": "明道",
        "author": "释道颜",
        "content": "心如墙壁眼如眉，月饵烟蓑下钓矶。\n湛湛寒光凝一片，波澜不犯取鱼归。",
        "dynasty": "宋",
        "collection_info": null
    },
    {
        "title": "与洞照禅人",
        "author": "释道颜",
        "content": "拔出赵州舌头，去却当门荆棘。\n归家倒卧横眠，冷笑奔南走北。",
        "dynasty": "宋",
        "collection_info": null
    },
    {
        "title": "示众  其一",
        "author": "释道颜",
        "content": "无用顽皮作气毬，谁人趯得上高楼。\n如今潦倒浑无力，辊得行时即便休。",
        "dynasty": "宋",
        "collection_info": null
    },
    {
        "title": "示众  其二",
        "author": "释道颜",
        "content": "盘陀石上共安居，水远山高一事无。\n唯有多情峰顶月，夜深移影到阶除。",
        "dynasty": "宋",
        "collection_info": null
    },
    {
        "title": "赞达磨",
        "author": "释道颜",
        "content": "五乳峰前，九年冷坐。\n孤风绝攀，名不敢涴。\n断臂嗣芳，贱卖滞货。\n螟蛉有子，负之蜾蠃。\n即说呪曰，类我类我。",
        "dynasty": "宋",
        "collection_info": null
    },
    {
        "title": "自赞  其一",
        "author": "释道颜",
        "content": "来自三川，应缘两浙。\n肩担华木瓜重担，肚束马簸箕三篾。\n饭齩铁钉，羹煮木札。\n要是圆悟见儿孙，丧却杨歧家法。\n奸汉多疑，黠儿落节。",
        "dynasty": "宋",
        "collection_info": null
    },
    {
        "title": "自赞  其二",
        "author": "释道颜",
        "content": "即真非真，是相非相。\n龟毛拂子，兔角拄杖。\n自歌自舞，独吹独唱。\n认得师姑是女儿，志公不是闲和尚。",
        "dynasty": "宋",
        "collection_info": null
    },
    {
        "title": "偈",
        "author": "释道颜",
        "content": "坐佛床，斫佛脚，不敬东家孔夫子，却向他乡习礼乐。",
        "dynasty": "宋",
        "collection_info": null
    },
    {
        "title": "颂一首",
        "author": "释道颜",
        "content": "唤似一物非他物，天上天下出还没。\n道是无来常现前，道是有来寻不得。\n说有说无俱妄想，长安大道平如掌。\n昨夜清寒惊觉时，手爪元来会抓痒。",
        "dynasty": "宋",
        "collection_info": null
    },
    {
        "title": "颂古二十首  其一",
        "author": "释道颜",
        "content": "七处征心款便成，推穷寻逐按分明。\n都缘家贼难防备，拨乱干坤见太平。",
        "dynasty": "宋",
        "collection_info": null
    },
    {
        "title": "颂古二十首  其二",
        "author": "释道颜",
        "content": "三十二应不思议，十四无畏如流水。\n男子身中入定时，女子身中从定起。",
        "dynasty": "宋",
        "collection_info": null
    },
    {
        "title": "颂古二十首  其三",
        "author": "释道颜",
        "content": "明暗色空不可还，不可还者绝跻攀。\n夹截虚空成畔岸，一重水隔一重山。",
        "dynasty": "宋",
        "collection_info": null
    },
    {
        "title": "颂古二十首  其四",
        "author": "释道颜",
        "content": "东西南北捉虚空，海角天涯信不通。\n力尽神疲无处觅，万年松在祝融峰。",
        "dynasty": "宋",
        "collection_info": null
    },
    {
        "title": "颂古二十首  其五",
        "author": "释道颜",
        "content": "根尘缚脱本同源，一处休復六用捐。\n手把一条红断贯，娘生鼻孔一时穿。",
        "dynasty": "宋",
        "collection_info": null
    },
    {
        "title": "颂古二十首  其六",
        "author": "释道颜",
        "content": "双剑峰前古寺基，天尊元是一牟尼。\n时难只得同香火，莫听闲人说是非。",
        "dynasty": "宋",
        "collection_info": null
    },
    {
        "title": "颂古二十首  其七",
        "author": "释道颜",
        "content": "七处精研一妄心，更随三业杀盗淫。\n身心不是闲家具，前箭犹轻后箭深。",
        "dynasty": "宋",
        "collection_info": null
    },
    {
        "title": "颂古二十首  其八",
        "author": "释道颜",
        "content": "瞿昙彻底老婆心，见明色发理难任。\n入乡随俗那伽定，佛魔到此尽平沉。",
        "dynasty": "宋",
        "collection_info": null
    },
    {
        "title": "颂古二十首  其九",
        "author": "释道颜",
        "content": "清凈本然徧法界，山河大地即皆现。\n性觉必明认影明，眼耳便随声色转。",
        "dynasty": "宋",
        "collection_info": null
    },
    {
        "title": "颂古二十首  其一○",
        "author": "释道颜",
        "content": "香严上树口衔枝，手不攀枝脚纍垂。\n纔开口，咦不答也，又相违。\n未上树时道将来，金刚宝剑顶门挥。",
        "dynasty": "宋",
        "collection_info": null
    },
    {
        "title": "颂古二十首  其一一",
        "author": "释道颜",
        "content": "六门晓夜任开张，家贼难防事可伤。\n识得家亲恩爱断，更无一物献尊堂。",
        "dynasty": "宋",
        "collection_info": null
    },
    {
        "title": "颂古二十首  其一二",
        "author": "释道颜",
        "content": "赤骨力寸丝不挂，凈倮倮兮赤洒洒。\n浴出低头满面惭，为我说时定相骂。",
        "dynasty": "宋",
        "collection_info": null
    },
    {
        "title": "颂古二十首  其一三",
        "author": "释道颜",
        "content": "不肯宗师满大唐，罗山礼拜错商量。\n洞山无佛人难措，惭愧岩头口放光。",
        "dynasty": "宋",
        "collection_info": null
    },
    {
        "title": "颂古二十首  其一四",
        "author": "释道颜",
        "content": "因我得礼你，穷源须到底。\n九九八十一，阎罗王是鬼。",
        "dynasty": "宋",
        "collection_info": null
    },
    {
        "title": "颂古二十首  其一五",
        "author": "释道颜",
        "content": "门外依然雨滴声，万般巧说争如实。\n平生心胆向人倾，相见还同不相识。",
        "dynasty": "宋",
        "collection_info": null
    },
    {
        "title": "颂古二十首  其一六",
        "author": "释道颜",
        "content": "将谓众生苦，更有苦众生。\n相见易得好，共住难为人。",
        "dynasty": "宋",
        "collection_info": null
    },
    {
        "title": "颂古二十首  其一七",
        "author": "释道颜",
        "content": "闻声见色非闻见，见色闻声是见闻。\n欲得不招无间业，莫谤如来正法轮。",
        "dynasty": "宋",
        "collection_info": null
    },
    {
        "title": "颂古二十首  其一八",
        "author": "释道颜",
        "content": "闻刬除露布葛藤，不用之乎者也。\n饶君句下精通，未免唤驴作马。",
        "dynasty": "宋",
        "collection_info": null
    },
    {
        "title": "颂古二十首  其一九",
        "author": "释道颜",
        "content": "闻丙丁童子来求火，南方丙丁又属火。\n按剑宗师奈若何，是君心下意不过。",
        "dynasty": "宋",
        "collection_info": null
    },
    {
        "title": "颂古二十首  其二○",
        "author": "释道颜",
        "content": "闻三脚驴子弄蹄行，两浙江南秋復热。\n西北风霜怯早寒，闭门愁见杨花落。",
        "dynasty": "宋",
        "collection_info": null
    },
    {
        "title": "杂诗",
        "author": "张炜",
        "content": "笙簧世所贵，正调多溺沉。\n有人怀古心，临风理瑶琴。\n一弹秋月高，忽觉开尘襟。\n或疑涧泉声，忽作鸾凤吟。\n得意自怡悦，子期难再寻。\n铜壶一枝梅，尽可为知音。",
        "dynasty": "宋",
        "collection_info": null
    },
    {
        "title": "苦寒二首  其一",
        "author": "张炜",
        "content": "北风吹枯桑，污注如语汝。\n牎虗夜少寐，展转莫宁处。\n衾裯冷如鐡，凛凛不可御。\n家居犹畏寒，何况远行旅。",
        "dynasty": "宋",
        "collection_info": null
    },
    {
        "title": "苦寒二首  其二",
        "author": "张炜",
        "content": "白雪农家瑞，亦使天下寒。\n陋巷无饥民，此瑞古所难。\n上方播春仁，发粟赒饥飡。\n一饱生欢心，万户各获安。",
        "dynasty": "宋",
        "collection_info": null
    },
    {
        "title": "海棠",
        "author": "张炜",
        "content": "杨妃睡未足，西子粧太华。\n余妖媚东君，化为枝上花。\n娇羞沁红玉，袅娜揉春霞。\n少陵恐添愁，不欲诗句夸。",
        "dynasty": "宋",
        "collection_info": null
    },
    {
        "title": "题夏训武珪画牛",
        "author": "张炜",
        "content": "枯木立数茎，断岸走千尺。\n旁有牧牛儿，放牛倚拳石。\n牛闲芳草间，儿倦眠跼蹐。\n画手笔入神，淡墨夺真迹。\n凭谁唤儿醒，落日归路僻。\n觉来横短笛，吹断远山碧。",
        "dynasty": "宋",
        "collection_info": null
    },
    {
        "title": "游葛岭玛瑙寺瞻孤山尊者像",
        "author": "张炜",
        "content": "柳风吹兰衿，藓晕识芒履。\n寻幽古招提，偶识尊者墓。\n断碣眠苍云，慈容惨香雾。\n孤山岂无诗，未若壁间句。",
        "dynasty": "宋",
        "collection_info": null
    },
    {
        "title": "虚谷",
        "author": "张炜",
        "content": "虚室既生白，空谷亦传声。\n山翁抱高标，借为虚谷名。\n中有如带水，流出心源清。\n我欲从之游，临风濯尘缨。",
        "dynasty": "宋",
        "collection_info": null
    },
    {
        "title": "柯山制墨胡处士求隶字",
        "author": "张炜",
        "content": "有客落魄游京都，形服差类山泽臞。\n袖携一纸故友书，来求古隶铭墨模。\n我方临池且自娱，触拨雅兴生江湖。\n坐扣墨法果不诬，出示数餠泥金濡。\n质模温润凝龙酥，麝气酷烈清透肤。\n浣濯研沼尘滓无，磨动淳漆生金壶。\n吴笺半幅翻雪腴，碧云掩冉生兔鬚。\n豪家有钱贮金珠，谁肯淡好如吾徒。\n自怜我为贫所拘，倾嚢尽易令无余。\n临行束担付獠奴，就索诗句荣归途。\n天下具眼不可污，芳名岂借人言沽。",
        "dynasty": "宋",
        "collection_info": null
    },
    {
        "title": "试宣毫",
        "author": "张炜",
        "content": "中山瑞兽久不出，天下笔工徒负名。\n近闻宛陵获数辈，束縳管制差专精。\n携入京师求鉴赏，一见不以他毫轻。\n呼童涤砚淬瑿玉，催我纸上云烟生。",
        "dynasty": "宋",
        "collection_info": null
    },
    {
        "title": "买剑",
        "author": "张炜",
        "content": "袖携一剑三尺铦，试与豪士论丑妍。\n锋铓闪烁走冰雪，靶鞘激烈拏风烟。\n断蛟截犀挺灵怪，照人切玉光牵聨。\n昔时欧冶不再岀，纯鈎盘郢名空传。\n越王苟不遇薛烛，万户骏马谁肯捐。\n物虽有价瑶无价，瑶逢识者逾精鲜。\n主人得之亦自壮，十袭珍秘轻万钱。\n何当佩服却戎羌，会令沙漠无戈鋋。",
        "dynasty": "宋",
        "collection_info": null
    },
    {
        "title": "辛丑长至",
        "author": "张炜",
        "content": "物意通人事，阳生一脉天。\n梅虽搀腊破，柳已得春先。\n袜颂趋时献，台云取巧传。\n所须惟饱耳，延颈看丰年。",
        "dynasty": "宋",
        "collection_info": null
    },
    {
        "title": "寄任居士",
        "author": "张炜",
        "content": "师默修禅观，龙升虎自閒。\n眼开俱是道，心定亦无山。\n瘿木床三尺，蓬茅屋半间。\n錬成真积力，策景到瑶关。",
        "dynasty": "宋",
        "collection_info": null
    },
    {
        "title": "为徐叔刚赋达斋",
        "author": "张炜",
        "content": "男儿劲正气，期欲展经纶。\n场屋求程艺，山林多隠人。\n学优宜必仕，道在不妨贫。\n快举摩霄翮，聮翩立要津。",
        "dynasty": "宋",
        "collection_info": null
    },
    {
        "title": "题莲峰集后",
        "author": "张炜",
        "content": "夺得莲峰秀，英名馥迩遐。\n文章腾气燄，句律炼聱牙。\n一梗江湖客，三朝忠义家。\n欲评清绝处，雪月照梅花。",
        "dynasty": "宋",
        "collection_info": null
    },
    {
        "title": "纸阁",
        "author": "张炜",
        "content": "纸阁新装褫，青氊喜尚存。\n翠圆垂彩络，红朶粲陶盆。\n藏密寒无着，融真体自温。\n夜深谁晤语，花缀短檠昏。",
        "dynasty": "宋",
        "collection_info": null
    },
    {
        "title": "游蒋山",
        "author": "张炜",
        "content": "家世帝王州，钟山耻未游。\n卷书趍幕府，散步入林丘。\n泉湃悬崖丑，云闲古树愁。\n草堂今在否，更欲展诗眸。",
        "dynasty": "宋",
        "collection_info": null
    },
    {
        "title": "简耕月",
        "author": "张炜",
        "content": "一犂将暝色，月下自耕耘。\n为适能吟趣，非干力穑勤。\n草芟心地阔，苗揠世情分。\n莘野如膺诏，新诗就献君。",
        "dynasty": "宋",
        "collection_info": null
    },
    {
        "title": "辛丑长至后九日其夕大风",
        "author": "张炜",
        "content": "朝家祷琼瑞，天忽赐雄风。\n静听耳轰皷，冻眠身屈弓。\n把茅吹卷后，矮柱兀揺中。\n拶晓怪威息，太阳升海东。",
        "dynasty": "宋",
        "collection_info": null
    },
    {
        "title": "过西兴渡",
        "author": "张炜",
        "content": "久不到西陵，重来扣便𦫃。\n眼吞沧海碧，帆卷越山青。\n路远人烟盛，官清风浪停。\n片时登岸口，小立望云亭。",
        "dynasty": "宋",
        "collection_info": null
    },
    {
        "title": "题浄众壶隐",
        "author": "张炜",
        "content": "古院无僧住，含情更惘然。\n绿苔欺破阁，白鸟没飞烟。\n壶隐迟迟日，筒分细细泉。\n栏干聊小凭，取次缀诗篇。",
        "dynasty": "宋",
        "collection_info": null
    },
    {
        "title": "骑马",
        "author": "张炜",
        "content": "陌上骑骢马，朱缨耀日丹。\n袖欺鞭竹瘦，靴入𩍐金寒。\n毳帽兜貂鼠，茸裘织雁团。\n戎装吾亦可，初不碍儒冠。",
        "dynasty": "宋",
        "collection_info": null
    },
    {
        "title": "题友人深居",
        "author": "张炜",
        "content": "閒中有真乐，深隐向林峦。\n𠜴竹招山色，栽梅结岁寒。\n事因贫后少，心到老来安。\n拾芥取青紫，野人犹畏难。",
        "dynasty": "宋",
        "collection_info": null
    },
    {
        "title": "观集芳园",
        "author": "张炜",
        "content": "千步入修廊，犹闻碧雾香。\n风翻宫襭紫，菊染御枹黄。\n亭宇丹青老，笙歌岁月长。\n上皇临幸少，书圃自翱翔。",
        "dynasty": "宋",
        "collection_info": null
    },
    {
        "title": "谒和靖祠",
        "author": "张炜",
        "content": "先生遗隐迹，年古路荒凉。\n鹤唤诗魂去，梅留姓字香。\n孤山应似旧，荐菊谩流芳。\n翻作西湖梦，骚人为断肠。",
        "dynasty": "宋",
        "collection_info": null
    },
    {
        "title": "题心远别墅",
        "author": "张炜",
        "content": "闻说藏修所，凭山更接溪。\n百花搀序发，万竹剪云齐。\n地胜尘无染，廛居俗正迷。\n二王诗绝唱，何用我留题。",
        "dynasty": "宋",
        "collection_info": null
    },
    {
        "title": "舟离和州别史君",
        "author": "张炜",
        "content": "眷客留连久，分携各惘情。\n艣摇江水碧，城凸晓烟明。\n衣薄寒先觉，心平浪不惊。\n钟山青在睫，归兴逐云生。",
        "dynasty": "宋",
        "collection_info": null
    },
    {
        "title": "谦斋席间赠苔矶",
        "author": "张炜",
        "content": "因合谦斋饮，新编得细哦。\n髯掀天地阔，足历水云多。\n才敏逢青眼，家成隐翠萝。\n近闻诗债盛，老退欲停戈。",
        "dynasty": "宋",
        "collection_info": null
    },
    {
        "title": "访刘山人隐居",
        "author": "张炜",
        "content": "步入山回处，茅櫩隐士家。\n远峰奔渇骥，曲径袅修蛇。\n纯翠千茎竹，交红一架花。\n客来费清供，汲水自煎茶。",
        "dynasty": "宋",
        "collection_info": null
    },
    {
        "title": "春晚郊行有怀",
        "author": "张炜",
        "content": "行春车马渐无多，閒步郊原玩物华。\n已角未腴阴径笋，似香非韵别篱花。\n子规饶舌空催客，蛱蝶贪游不恋家。\n常记湖邉同咏赏，归鞍扶醉月笼纱。",
        "dynasty": "宋",
        "collection_info": null
    },
    {
        "title": "冬至",
        "author": "张炜",
        "content": "冷笑书云上鲁台，乖祥俱向眼中猜。\n阴逢剥处自阳復，否到极时须泰来。\n霜剪草茸寒欲断，日烘梅粉暖全开。\n吾侬唤作寻常事，坐看儿童拜节回。",
        "dynasty": "宋",
        "collection_info": null
    },
    {
        "title": "学吟",
        "author": "张炜",
        "content": "骚豪矢口便成诗，全异推敲炼句迟。\n一字下平揺不动，数聨生就稳难移。\n池塘春草英灵处，水月梅花颕悟时。\n我亦学吟功未进，每将此理扣心师。",
        "dynasty": "宋",
        "collection_info": null
    },
    {
        "title": "题六和塔秀江亭",
        "author": "张炜",
        "content": "秀江亭上驻吟怀，苔藓轩窗四面开。\n潮怒挟风吹海立，橹声揺月下天来。\n浮沤世事等出没，泛梗羁人几去回。\n待写篇诗纪游迹，路迢不奈马频催。",
        "dynasty": "宋",
        "collection_info": null
    },
    {
        "title": "雪窗自西陵以新诗并水仙见惠",
        "author": "张炜",
        "content": "洛浦风流几隔年，江南重见色依然。\n根从埜卉同分品，香与梅花可并肩。\n葩白中黄饶藴藉，腊梅春暖肆芳妍。\n殷勤併挟新诗送，领略丰姿夜不眠。",
        "dynasty": "宋",
        "collection_info": null
    },
    {
        "title": "饯友人赴靖州通道尉",
        "author": "张炜",
        "content": "竹风荷气约朱明，路入渠阳暑尚清。\n马耳萧萧悬堕月，鷄声喔喔勉修程。\n何拘梅政夸年少，即泛莲漪赞老成。\n莫把西湖浪吟笔，楚山空阔更关情。",
        "dynasty": "宋",
        "collection_info": null
    },
    {
        "title": "题友人自方家峪迁居北山栖霞岭",
        "author": "张炜",
        "content": "素喜华居逼禁闉，北山何事又移文。\n来依岳麓千章翠，閒却南屏一片云。\n招月咏梅君自乐，煮泉瀹茗客同分。\n未随燕雀伸忱贺，先剪溪藤述寸芹。",
        "dynasty": "宋",
        "collection_info": null
    },
    {
        "title": "游洞霄栖真洞",
        "author": "张炜",
        "content": "笋舆揺兀到山前，就宿栖真古洞天。\n老木倚风清鹤唳，湿云拖雨护龙眠。\n尘凡夐岀几千仞，足迹经由已半仙。\n到此岂容闲咏笔，重来知復是何年。",
        "dynasty": "宋",
        "collection_info": null
    },
    {
        "title": "题可山梅花岩",
        "author": "张炜",
        "content": "高人深欲买山居，常办栽梅养鹤图。\n喜有名园邻水月，不妨清梦忆江湖。\n羲之坦腹应相爱，和靖掀髯足自娱。\n旦夕杖藜须践约，锦囊先束付奚奴。",
        "dynasty": "宋",
        "collection_info": null
    },
    {
        "title": "题童宰盘隐",
        "author": "张炜",
        "content": "才了花阴入要涂，暂时归去友樵渔。\n远山数笔意不尽，流水一泓清有余。\n我辈爱吟怀退步，谁人得计肯闲居。\n古梅树下三间屋，深掩柴门静读书。",
        "dynasty": "宋",
        "collection_info": null
    },
    {
        "title": "归畊",
        "author": "张炜",
        "content": "纡青拖紫信天缘，才说归畊自乐然。\n二顷良田供活计，一鉏风雨饱丰年。\n妻条桑叶催蚕起，儿脱莎衣傍犊眠。\n不是此心甘隐退，为贪农隙理残编。",
        "dynasty": "宋",
        "collection_info": null
    },
    {
        "title": "援藤",
        "author": "张炜",
        "content": "援藤穿藓扣云扉，清足高标显翠楣。\n风月任随时事改，江山不被世情移。\n虽无白酒留君醉，却有青编可自怡。\n朱紫纷纷徒说贵，隐居真乐几曾知。",
        "dynasty": "宋",
        "collection_info": null
    },
    {
        "title": "桂",
        "author": "张炜",
        "content": "痴儿緫向月中求，不信人间剩有秋。\n万点尽垂金粟颗，一枝宜上玉搔头。\n清香已压龙涎倒，堕蕚宜将蚁醑浮。\n吟得诗成对花举，不须招客费赓酬。",
        "dynasty": "宋",
        "collection_info": null
    },
    {
        "title": "简任新恩",
        "author": "张炜",
        "content": "自别梧姿二十年，情亲何暇雁传笺。\n深疑楚泽蟠胸次，不放吴霜点鬓邉。\n我忆花间听乐府，君嗟柳下度吟鞭。\n于今又遂衔杯乐，湖海相逄岂偶然。",
        "dynasty": "宋",
        "collection_info": null
    },
    {
        "title": "寄武冈宰宋雪岩",
        "author": "张炜",
        "content": "柳下分携鬚影苍，好风吹梦过都梁。\n诸蛮帖化花阴静，一骑飞尘荐墨香。\n书就几曾逢驿使，公余应不冷奚囊。\n云情鹤态元如旧，应倚株梅忆锦乡。",
        "dynasty": "宋",
        "collection_info": null
    },
    {
        "title": "谢朱高邮惠湛卢诗集",
        "author": "张炜",
        "content": "门掩飞花欲曙时，起来忽接湛卢诗。\n清新尽夺冰霜气，婉丽浑无脂腻辞。\n题品江山今已了，登庸廊庙不宜迟。\n高沙父老休专惠，宣室今兴夜半思。",
        "dynasty": "宋",
        "collection_info": null
    },
    {
        "title": "寒月郊居",
        "author": "张炜",
        "content": "心远郊居閒亦胜，砖炉纸阁类僧房。\n倦抽乐府翻吴韵，独对骚经味楚羌。\n句到夺将袍锦赤，功成消得带金黄。\n相逢毎惜芝兰种，犹在潇潇水竹傍。",
        "dynasty": "宋",
        "collection_info": null
    },
    {
        "title": "再游玉泉观金鱼",
        "author": "张炜",
        "content": "曾见金鳞已十年，重来鬐鬛尚凄然。\n忍从鰕蠏常为侣，好作蛟龙飞上天。\n古木耸云尊梵宇，灵源疏滴润农阡。\n商霖已得真贤佐，旱暵何劳吁玉泉。",
        "dynasty": "宋",
        "collection_info": null
    },
    {
        "title": "谢友人惠笔",
        "author": "张炜",
        "content": "翰墨场中浪得名，近来研席愧尘侵。\n紫怀心素锋铓健，红束腰身管套深。\n珍重故交分数种，胜于埜老获千金。\n便当拂茧晴窗下，剩写新诗倩鹤吟。",
        "dynasty": "宋",
        "collection_info": null
    },
    {
        "title": "湖上次韵",
        "author": "张炜",
        "content": "湖邉旧好即潘杨，惜不同舟舣岸傍。\n竹叶肯陪三揖醉，荷花分受一襟凉。\n雪壶色浄冰心爽，金缕歌停玉骨香。\n客散楼台收晚照，独看西子学吴妆。",
        "dynasty": "宋",
        "collection_info": null
    },
    {
        "title": "宿洞霄虚白房",
        "author": "张炜",
        "content": "列岫宗奇观，藤萝结翠门。\n隔岩龙唤雨，云走半牎昏。",
        "dynasty": "宋",
        "collection_info": null
    },
    {
        "title": "怀玉山人过越江",
        "author": "张炜",
        "content": "玉石纷纷嘆混淆，君今怀璞在吟袍。\n快帆闻指西陵去，识眼相逄价自高。",
        "dynasty": "宋",
        "collection_info": null
    },
    {
        "title": "秋韆  其一",
        "author": "张炜",
        "content": "吾今两鬓已成丝，毎毎逢春独自悲。\n最恨秋韆无力上，风流不比少年时。",
        "dynasty": "宋",
        "collection_info": null
    },
    {
        "title": "秋韆  其二",
        "author": "张炜",
        "content": "綵索高悬锦柱头，女郎花下竞风流。\n垂杨影裏曾窥见，飞起娇红一点愁。",
        "dynasty": "宋",
        "collection_info": null
    },
    {
        "title": "赋竹宫羽人芸谷",
        "author": "张炜",
        "content": "昔年摘叶更寻枝，踏遍山巅与水涯。\n今日华阳亲荐得，玉苗仙草映灵芝。",
        "dynasty": "宋",
        "collection_info": null
    },
    {
        "title": "观王氏山亭旧基",
        "author": "张炜",
        "content": "山亭碍月不容留，拆去危基立故丘。\n落日倚笻舒望眼，片帆鈎破一江秋。",
        "dynasty": "宋",
        "collection_info": null
    },
    {
        "title": "书向耐轩",
        "author": "张炜",
        "content": "芗林一谱传清白，以耐名轩更出奇。\n修竹护牎梅夹路，岁寒消息独君知。",
        "dynasty": "宋",
        "collection_info": null
    },
    {
        "title": "翠微亭",
        "author": "张炜",
        "content": "万木轮囷卧岁寒，一声啼鸟应空山。\n兴来小立危栏畔，身在碧云霄汉间。",
        "dynasty": "宋",
        "collection_info": null
    },
    {
        "title": "知果寺参寥泉",
        "author": "张炜",
        "content": "破屋伶俜断碣横，剥苔彷佛见题名。\n自从人去西湖后，一掬寒泉便不清。",
        "dynasty": "宋",
        "collection_info": null
    },
    {
        "title": "鸥鹭世界",
        "author": "张炜",
        "content": "閒飞芦苇疑成序，独立菰蒲似不群。\n愁思无邉烟水阔，画家诗境合平分。",
        "dynasty": "宋",
        "collection_info": null
    },
    {
        "title": "谢瑜首座寄黄龙茶",
        "author": "张炜",
        "content": "寄我黄龙茗一圭，旋烹竹雪试新奇。\n地炉火软汤初沸，先约梅花小赋诗。",
        "dynasty": "宋",
        "collection_info": null
    },
    {
        "title": "窗底",
        "author": "张炜",
        "content": "日炙虗窗暖欲春，窗前椒蕾破梅英。\n朦胧困眼看书倦，蓦听蜂儿扑纸声。",
        "dynasty": "宋",
        "collection_info": null
    },
    {
        "title": "岩桂",
        "author": "张炜",
        "content": "天街清晓似香林，压担秋花塞市心。\n緫被时人低价得，苇帘茅屋尽黄金。",
        "dynasty": "宋",
        "collection_info": null
    },
    {
        "title": "题问坐主梅隐",
        "author": "张炜",
        "content": "万点春风吐白云，孤芳绕屋占云根。\n幽闲中得幽闲处，暗水流香紧闭门。",
        "dynasty": "宋",
        "collection_info": null
    },
    {
        "title": "竹所",
        "author": "张炜",
        "content": "数干当櫩眼便青，翠阴千畆况为邻。\n休贪冷地闲风月，好作清朝劲节人。",
        "dynasty": "宋",
        "collection_info": null
    },
    {
        "title": "书云萍录  其一",
        "author": "张炜",
        "content": "聚若浮萍散若云，江湖姓氏搃相闻。\n何烦爵里重铺叙，只倩梅花举似君。",
        "dynasty": "宋",
        "collection_info": null
    },
    {
        "title": "书云萍录  其二",
        "author": "张炜",
        "content": "杰阁峥嵘据柳湾，段侯江令梦魂间。\n我来不问兴亡事，傲立薫风看蒋山。",
        "dynasty": "宋",
        "collection_info": null
    },
    {
        "title": "试翁寿乡贡余墨",
        "author": "张炜",
        "content": "万杵炼麋揺夜月，一圭分剂割晴云。\n雪腴半展陶泓浄，改罢新诗写赠君。",
        "dynasty": "宋",
        "collection_info": null
    },
    {
        "title": "赠制墨羽人葛太玉",
        "author": "张炜",
        "content": "回公胶法不轻传，太玉知机合伴仙。\n安得翠云蜚象管，书邀风月上蛮笺。",
        "dynasty": "宋",
        "collection_info": null
    },
    {
        "title": "寄简崇禧司徒高士",
        "author": "张炜",
        "content": "袖惹天香隐故庐，一山猿鹤伴清虗。\n有人来叩神仙诀，就剪晴云问起居。",
        "dynasty": "宋",
        "collection_info": null
    },
    {
        "title": "花飞",
        "author": "张炜",
        "content": "花飞梁苑春消后，月落秦楼夜断时。\n一点不如归去恨，阿谁说与杜鹃知。",
        "dynasty": "宋",
        "collection_info": null
    },
    {
        "title": "简赵真休",
        "author": "张炜",
        "content": "曾向诗坛夺锦袍，至今湖海诵风骚。\n何如放下浑无事，句不惊人意更高。",
        "dynasty": "宋",
        "collection_info": null
    },
    {
        "title": "缴回友人转示诗卷",
        "author": "张炜",
        "content": "拾得骊珠不秘藏，来寻识眼共平章。\n临风一盼留书架，夜夜豪光射竹房。",
        "dynasty": "宋",
        "collection_info": null
    },
    {
        "title": "赠梁弥仙",
        "author": "张炜",
        "content": "笑侧华阳一幅巾，碧眸苍鬓貌如春。\n罗浮洞裏通勾曲，疑怪相逢似故人。",
        "dynasty": "宋",
        "collection_info": null
    },
    {
        "title": "雪窗惠海棠",
        "author": "张炜",
        "content": "驱奴分送海棠花，袅娜枝头剪碎霞。\n插向铜壶当爱惜，且留春色在吾家。",
        "dynasty": "宋",
        "collection_info": null
    },
    {
        "title": "题适安隐居",
        "author": "张炜",
        "content": "萝蔓纫岩竹翳闾，天然幻出隐人居。\n客来欲问山中趣，挂壁丝桐插架书。",
        "dynasty": "宋",
        "collection_info": null
    },
    {
        "title": "试童岩野墨",
        "author": "张炜",
        "content": "杵麋烘麝様新翻，蟾玉轻磨漆未干。\n合走春风供化笔，肯随清誉到诗坛。",
        "dynasty": "宋",
        "collection_info": null
    },
    {
        "title": "书和靖故居",
        "author": "张炜",
        "content": "童鹤饥癯古屋低，孤山犹忆数聨诗。\n先生更有清高处，未必梅花尽得知。",
        "dynasty": "宋",
        "collection_info": null
    },
    {
        "title": "小池",
        "author": "张炜",
        "content": "恰恰方池款竹斋，风揺窗扇掩还开。\n无端半夜疏荷雨，更带秋声入梦来。",
        "dynasty": "宋",
        "collection_info": null
    },
    {
        "title": "题村居  其一",
        "author": "张炜",
        "content": "村居何识见时节，春去春来自一年。\n谁与儿童话寒食，也将杨柳插门前。",
        "dynasty": "宋",
        "collection_info": null
    },
    {
        "title": "题村居  其二",
        "author": "张炜",
        "content": "数舍茅茨簇水涯，傍檐一树早梅花。\n年丰便觉村居好，竹裏新添卖酒家。",
        "dynasty": "宋",
        "collection_info": null
    },
    {
        "title": "马塍",
        "author": "张炜",
        "content": "水拍田塍路半斜，悄无人迹过农家。\n春风自谓专桃李，也有工夫到菜花。",
        "dynasty": "宋",
        "collection_info": null
    },
    {
        "title": "荐菊泉",
        "author": "张炜",
        "content": "近来湖上风光改，古蹟三贤亦就迁。\n独有菊泉能定力，岁寒坚守此山前。",
        "dynasty": "宋",
        "collection_info": null
    },
    {
        "title": "殊圣寺",
        "author": "胡权",
        "content": "不是等闲到，须知会合稀。\n水行清骨髪，云卧冷裳衣。\n桐挂秋阴薄，松寒露气肥。\n共吟有佳致，何苦只言归。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释昙玩",
        "content": "汝有一对眼，我也有一对眼。\n汝若瞒，还自瞒。\n汝若成佛作祖，老僧无汝底分。\n汝若做驴做马，老僧救汝不得。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释昙玩",
        "content": "我无长处名虚出，谢汝殷勤特地来。\n明因无法堪分付，谩把山门为汝开。",
        "dynasty": "宋",
        "collection_info": null
    },
    {
        "title": "送侄子靖还九经堂",
        "author": "晁谦之",
        "content": "少师睦宗族，誉望四海尊。\n具载涪翁诗，凛凛英气存。\n我方继先志，爱汝贤弟昆。\n郊天均霈泽，延赏光子孙。\n适当强而仕，青衫拜君恩。\n命驾易千里，玉麟共清樽。\n半年悦清话，膏车遽还辕。\n轩昂意气雄，下视鹏与鵾。\n我今归兴浓，倦游怀文园。\n送别已凄断，握手何忘言。\n九经在践履，勤劳穷渊源。\n勉为门户计，无使群议喧。\n行轻则招忧，世事难重论。\n勿贻内举羞，同姓古所敦。",
        "dynasty": "宋",
        "collection_info": null
    },
    {
        "title": "南岩",
        "author": "晁谦之",
        "content": "南岩夫何为，山作天倚盖。\n山南溪山复，飞顶压其外。\n当空横广頟，架屋喉舌内。\n尝聆释氏说，仰覆各世界。\n千间未可着，五畆良不隘。\n清泠气射人，热恼从此溃。\n崖奔木疏瘦，谷逺鸟幽怪。\n朅予与二子，高兴偶相戒。\n松舟下清江，毛髪数鰕蟹。\n篮舆上峻岭，幢节望杉桧。\n李侯勋门胄，文彩山作绘。\n赵君儒林孙，嫮美兰结佩。\n不为城郭游，继此是于迈。\n宁知老逾拙，意在精力退。\n得居溪南山，食饮与山对。\n夔魈入奥穾，云雨出绅襘。\n顾此诚未逢，欣然与心会。\n彭湖两崖蹙，泉作一线霈。\n禅月古台空，灵境自明晦。\n平生所驱使，诗酒俱好在。\n天涯得吾侣，物外从所快。\n便欲登赤城，一观天宇大。",
        "dynasty": "宋",
        "collection_info": null
    },
    {
        "title": "送谢开之",
        "author": "陈相",
        "content": "翩翩旌旆蔽长川，满目秋光重黯然。\n老泪曾向人落，离愁聊復为君先。\n赤城旧欲谋三窟，白首还容受一廛。\n岁晚田家足还往，隻鸡斗酒得周旋。",
        "dynasty": "宋",
        "collection_info": null
    },
    {
        "title": "题大洪山",
        "author": "杨逴",
        "content": "随州西南多群峰，争高竞秀无终穷。\n众山迤逦渐行尽，始见独尊惟大洪。",
        "dynasty": "宋",
        "collection_info": null
    },
    {
        "title": "句",
        "author": "杨逴",
        "content": "前年蹭蹬一麾出，乃得凭轼汉水东。",
        "dynasty": "宋",
        "collection_info": null
    },
    {
        "title": "题宝积寺",
        "author": "方云翼",
        "content": "暂脱尘闉马足埃，僧窗高卧白云堆。\n青山影裏春酲解，黄鸟声边午梦回。\n坐懒且推书册去，吟清时唤茗瓯来。\n要知门外无车辙，十日新生一径苔。",
        "dynasty": "宋",
        "collection_info": null
    },
    {
        "title": "句",
        "author": "王以咏",
        "content": "剑水落霞晴熨绿，衍峰新月夜梳鬟。",
        "dynasty": "宋",
        "collection_info": null
    },
    {
        "title": "戏题河豚",
        "author": "严有翼",
        "content": "蒌蒿短短荻芽肥，正是河豚欲上时。\n甘美远胜西子乳，吴王当日未曾知。",
        "dynasty": "宋",
        "collection_info": null
    },
    {
        "title": "和方廷实见赠",
        "author": "王晞韩",
        "content": "谁怜定远不生还，驿骑翩翩出汉关。\n未肯西风回马首，要传飞檄过千山。",
        "dynasty": "宋",
        "collection_info": null
    },
    {
        "title": "咏鹭鸶",
        "author": "邵棠",
        "content": "如鷴非鹤自精神，天地江湖快尔生。\n既不鹃吟因甚瘦，何尝食素也能清。\n随身钓具去无计，到处画图来便成。\n见说得鱼归较晚，芦花滩上月偏明。",
        "dynasty": "宋",
        "collection_info": null
    },
    {
        "title": "赠山庵高士",
        "author": "邵棠",
        "content": "山带寒流无俗声，通樵一径锁清阴。\n幽人饱卧西风裏，并午醒来黄叶深。",
        "dynasty": "宋",
        "collection_info": null
    },
    {
        "title": "梅",
        "author": "邵棠",
        "content": "破荒风信到花英，标格孤高画不成。\n万古色专天下白，一生香在雪中清。\n罗浮松月关幽兴，野路梨云散晓情。\n我欲重来竟题墨，莫教吹动玉箫声。",
        "dynasty": "宋",
        "collection_info": null
    },
    {
        "title": "闻笛",
        "author": "邵棠",
        "content": "蓑笠相从老故丘，断桥流水护深幽。\n竹箫吹落黄昏月，诗与梅花一例愁。",
        "dynasty": "宋",
        "collection_info": null
    },
    {
        "title": "春山雨中闻笛",
        "author": "邵棠",
        "content": "余寒欺酒不成醺，转觉供诗景物新。\n篛笠带归山路雨，竹箫吹老陇梅春。\n田君泉石闲招隐，颜子箪瓢自食贫。\n莫诧柴门回俗驾，东风不受庾公尘。",
        "dynasty": "宋",
        "collection_info": null
    },
    {
        "title": "托宿孤山道观",
        "author": "邵棠",
        "content": "弊裘相伴宿烟霞，烧药余香恋碧纱。\n客裏不知春几许，起来和月数梅花。",
        "dynasty": "宋",
        "collection_info": null
    },
    {
        "title": "苕溪道中",
        "author": "邵棠",
        "content": "上苑啼莺春事休，吴中山水暂淹留。\n黄梅时候千门雨，老麦郊墟一望秋。\n村熟香醪清入脭，庭存修竹旧封侯。\n数声牛笛长亭暮，试把羁情问马周。",
        "dynasty": "宋",
        "collection_info": null
    },
    {
        "title": "地偏",
        "author": "邵棠",
        "content": "地偏尘俗少，屋近往来频。\n浊酒有妙理，好山如故人。\n竹多翻碍月，树老不争春。\n冷看繁华事，他时一聚尘。",
        "dynasty": "宋",
        "collection_info": null
    },
    {
        "title": "江皋见菊",
        "author": "邵棠",
        "content": "往事东随縠水流，诗人虚负一番秋。\n黄花不入渊明兴，流落西风古渡头。",
        "dynasty": "宋",
        "collection_info": null
    },
    {
        "title": "湖山把菊",
        "author": "邵棠",
        "content": "少时欢笑已无缘，只有清闲守暮年。\n目断遥山青不了，手挼黄菊兴悠然。\n兰芽春暖供吟佩，芦叶秋深隐钓船。\n箇裏生涯元自好，莫教姓字达凌烟。",
        "dynasty": "宋",
        "collection_info": null
    },
    {
        "title": "山傍废宅",
        "author": "邵棠",
        "content": "水没溪痕不见沙，小桥分路入山家。\n一庭野景无人管，时倩东风扫落花。",
        "dynasty": "宋",
        "collection_info": null
    },
    {
        "title": "隐居",
        "author": "邵棠",
        "content": "结屋水云村，车尘不及门。\n坼花春有力，度砌月无痕。\n墨带新题湿，醪因旋漉浑。\n纷纷名利客，谁解悟孤豚。",
        "dynasty": "宋",
        "collection_info": null
    },
    {
        "title": "怀隐居",
        "author": "邵棠",
        "content": "玉堂萧散古臞仙，一谪因循不记年。\n花落东风闲不扫，莺啼晓日醉犹眠。\n买山仅了种瓜地，把钓因乘载鹤船。\n独立风骚无着处，朗吟声过乱云边。",
        "dynasty": "宋",
        "collection_info": null
    },
    {
        "title": "闲居",
        "author": "邵棠",
        "content": "篆香宿火度炉灰，帘佩声惊午梦回。\n门径长闲留鹤守，基机不洩任鸥猜。\n渊明归计松三径，毕卓生涯酒一杯。\n南陌黍田秋正熟，饭牛歌裏共徘徊。",
        "dynasty": "宋",
        "collection_info": null
    },
    {
        "title": "闲居",
        "author": "邵棠",
        "content": "修林阙处见溪山，地隔嚣尘居易安。\n起早多因啼鸟唤，惜春细数落花看。\n世无机事鸥盟在，门掩滩声鹤梦阑。\n政坐清幽闻牧笛，一声吹断碧云寒。",
        "dynasty": "宋",
        "collection_info": null
    },
    {
        "title": "新居成呈刘君玉殿院",
        "author": "邵棠",
        "content": "履道坊南竹径修，绿杨阴裏水分流。\n众贤买得澄心景，独我居为养老秋。\n若比陈门成已僭，苟陪颜巷亦堪忧。\n无端风雨虽狂暴，不信能凌沈隐侯。",
        "dynasty": "宋",
        "collection_info": null
    },
    {
        "title": "回舟石壁书感",
        "author": "邵棠",
        "content": "熏风入佩舞翩翩，不到林泉二十年。\n钟歇恐惊岩豹隐，水流不动石牛眠。\n野桥风月诗愁裏，客路光阴归鬓边。\n长笑一声烟雨暝，书堂唤起贯休禅。",
        "dynasty": "宋",
        "collection_info": null
    },
    {
        "title": "吟窗",
        "author": "邵棠",
        "content": "独坐吟残几度春，小窗元不受尘昏。\n夜深村落无更点，只把梅花记月痕。",
        "dynasty": "宋",
        "collection_info": null
    },
    {
        "title": "访僧可堂",
        "author": "邵棠",
        "content": "解装歇马访高僧，门掩东风日又曛。\n入定不知禅外事，任侬敲碎北山云。",
        "dynasty": "宋",
        "collection_info": null
    },
    {
        "title": "托宿方山余庵",
        "author": "邵棠",
        "content": "世上飞尘不到山，萧萧佛屋两三间。\n老僧饱玩松花月，春去春来意自闲。",
        "dynasty": "宋",
        "collection_info": null
    },
    {
        "title": "道经柘溪静林寺",
        "author": "邵棠",
        "content": "青山万迭倚晴空，中有招提一径通。\n衲子不关尘世事，黄花红叶共秋风。",
        "dynasty": "宋",
        "collection_info": null
    },
    {
        "title": "万松岭老僧",
        "author": "邵棠",
        "content": "佛屋三间破冷开，半通云气半苍苔。\n行人莫问僧年纪，岭上乔松是手栽。",
        "dynasty": "宋",
        "collection_info": null
    },
    {
        "title": "上巳散步汇东",
        "author": "邵棠",
        "content": "江皋过雨弄晴晖，水滚桃花去似飞。\n今日已成曾点服，舞雩风裏带春归。",
        "dynasty": "宋",
        "collection_info": null
    },
    {
        "title": "屏山夜雪",
        "author": "熊彦诗",
        "content": "夜深寒妥帖，前村人断绝。\n何许小茅茨，开门满山雪。",
        "dynasty": "宋",
        "collection_info": null
    },
    {
        "title": "句",
        "author": "熊彦诗",
        "content": "湘裏难为别，湘江易得秋。",
        "dynasty": "宋",
        "collection_info": null
    },
    {
        "title": "江上",
        "author": "董颖",
        "content": "万顷沧江万顷秋，镜天飞雪一双鸥。\n摩挲数尺沙边柳，待汝成阴繫钓舟。",
        "dynasty": "宋",
        "collection_info": null
    },
    {
        "title": "题赵质夫艇斋  其一",
        "author": "董颖",
        "content": "画舫风流六一翁，君分小样过江东。\n拥袍坐对舒波月，不减披簑雪浪中。",
        "dynasty": "宋",
        "collection_info": null
    },
    {
        "title": "题赵质夫艇斋  其二",
        "author": "董颖",
        "content": "瘦竹吟风横笛处，丛蕉着雨打蓬时。\n锦鳞只向铜盘钓，鳙比松江似更奇。",
        "dynasty": "宋",
        "collection_info": null
    },
    {
        "title": "宿叶陂用前韵",
        "author": "董颖",
        "content": "别业松间八九椽，何宜清夜对床眠。\n飞流溅沫知何处，环佩余青到枕前。",
        "dynasty": "宋",
        "collection_info": null
    },
    {
        "title": "题龙岩居士墨梅",
        "author": "董颖",
        "content": "龙岩戏墨作横枝，韵胜何妨不入时。\n黑雾玄霜遮缟袂，玉妃谪堕畏人知。",
        "dynasty": "宋",
        "collection_info": null
    },
    {
        "title": "题舫斋",
        "author": "董颖",
        "content": "措顾蛟龙鼍宅九衢，谁能经济运雄图。\n先生道义为舟楫，可但三江与五湖。",
        "dynasty": "宋",
        "collection_info": null
    },
    {
        "title": "寄题杨德辰清隐堂借至游老人韵",
        "author": "董颖",
        "content": "杨郎丘壑尚，草堂修竹林。\n去郭十里近，而无车马音。\n鹤怨不应闻，鸥盟政尔寻。\n九畹兰荃富，三径蓬蒿深。\n窗间焦尾曲，聊答清风吟。\n英英彼白云，出岫得无心。\n渊明既容膝，那復历岖嵚。\n狂夫十年狂，客鬓吴霜侵。\n因君发深省，杖藜合从今。\n寄傲有余地，不妨成盍簪。",
        "dynasty": "宋",
        "collection_info": null
    },
    {
        "title": "次韵文约赠行",
        "author": "董颖",
        "content": "归买农畴一饱休，乌鸢储肉且身谋。\n扁舟欲趁晚潮发，别袂莫烦樽酒留。\n松菊有情供好梦，氛埃无赖犯征裘。\n明年驿使相逢处，还折梅花寄我不。",
        "dynasty": "宋",
        "collection_info": null
    },
    {
        "title": "呈泽中明府",
        "author": "董颖",
        "content": "能延仓卒客，不以在亡辞。\n错倒蔡邕屣，初无匡鼎诗。\n病多殊怕酒，算少敢谈棋。\n愿见纤纤玉，轻红擘荔枝。",
        "dynasty": "宋",
        "collection_info": null
    },
    {
        "title": "旅中追和微之韵示詹次山",
        "author": "董颖",
        "content": "日近长安远，风高易水寒。\n畏途君莫问，何啻上天难。",
        "dynasty": "宋",
        "collection_info": null
    },
    {
        "title": "贺曾修撰帅江陵  其一",
        "author": "董颖",
        "content": "控蜀连吴最上流，清时词伯拜元侯。\n骎骎和气随千骑，籍籍英声慰十州。\n士识朝宗方定价，客依刘表祇销忧。\n三朝开济元勋后，蝉冕还应映黑头。",
        "dynasty": "宋",
        "collection_info": null
    },
    {
        "title": "贺曾修撰帅江陵  其二",
        "author": "董颖",
        "content": "荆州刺史苏州似，可但超然五字诗。\n试问清香凝寝处，何如夜雨对床时。\n风流云散心方折，月落参横角更悲。\n堂下为公理修竹，琳琅他日照幽姿。",
        "dynasty": "宋",
        "collection_info": null
    },
    {
        "title": "贺曾修撰帅江陵  其三",
        "author": "董颖",
        "content": "大府山河壮，严城鼓角雄。\n先声消鼠辈，善颂到牛童。\n八境风烟上，千篇咳唾中。\n鳌头聊尔耳，归觐大明宫。",
        "dynasty": "宋",
        "collection_info": null
    },
    {
        "title": "贺曾修撰帅江陵  其四",
        "author": "董颖",
        "content": "化蜀归来欲醉吟，君王又起福淮民。\n旌旗光动迟迟日，鼓角声传盎盎春。\n风采十州安抚使，典刑四海老成人。\n屯田小试营平策，蚤晚论思从紫辰。",
        "dynasty": "宋",
        "collection_info": null
    },
    {
        "title": "贺曾修撰帅江陵  其五",
        "author": "董颖",
        "content": "麟符虎节烂龙光，势重侯藩壮帝乡。\n那復谢玄将淝水，政烦汲黯守淮阳。\n咄嗟万户无穷惠，清凈三州已试方。\n余事不妨哦妙句，韦郎韵胜寝凝香。",
        "dynasty": "宋",
        "collection_info": null
    },
    {
        "title": "句",
        "author": "董颖",
        "content": "云壑酿成千嶂雨，风苹吹老一汀秋。",
        "dynasty": "宋",
        "collection_info": null
    },
    {
        "title": "濯缨石",
        "author": "吴元美",
        "content": "杖履叨从五马行，山翁醉舞乐昇平。\n昨朝台上观垂钓，今夕江边伴濯缨。\n瘴水东流头半白，仙山南望眼双明。\n他时诵得使君句，绝似寒潭彻底清。",
        "dynasty": "宋",
        "collection_info": null
    },
    {
        "title": "都峤山",
        "author": "吴元美",
        "content": "群峦环翠绣江隈，八迭中峰洞府开。\n剑戟香炉空际列，马鞍兜子上方排。\n烟笼丹竈鰲擎稳，云盖仙人鹤驾来。\n观此宝玄真胜境，何须航海觅蓬莱。",
        "dynasty": "宋",
        "collection_info": null
    },
    {
        "title": "题早春亭",
        "author": "吴遵",
        "content": "百里桑麻雨露同，溪山无地不春风。\n东风若问春来处，尽在门前桃李中。",
        "dynasty": "宋",
        "collection_info": null
    },
    {
        "title": "龙浔山",
        "author": "吴遵",
        "content": "危亭瞰碧虚，缥缈青林薄。\n坐久人不知，衣上云光落。\n绝构临层霄，虚窗动元气。\n晨兴苍莽间，诸峰在平地。",
        "dynasty": "宋",
        "collection_info": null
    },
    {
        "title": "题钓台",
        "author": "李谊",
        "content": "姜居渭水为周相，严隐桐江不汉臣。\n试把二公较名节，谁知总是一丝纶。",
        "dynasty": "宋",
        "collection_info": null
    },
    {
        "title": "题延庆院",
        "author": "李经",
        "content": "桐柏分奇对郡楼，括苍真隐翠何尤。\n幽人选胜近龙穴，野客忽来忘虎丘。\n溪户便将尘事隔，云房曾遣宦情收。\n灰心到此方高尚，好学遗民结社游。",
        "dynasty": "宋",
        "collection_info": null
    },
    {
        "title": "瑞泉庵",
        "author": "苏钦",
        "content": "当年正觉此韬藏，岩穴于今尚有光。\n特特扪萝访遗迹，龙神何事报支郎。",
        "dynasty": "宋",
        "collection_info": null
    },
    {
        "title": "听雨轩  其一",
        "author": "苏钦",
        "content": "曾买江天着钓船，夜深波浪拍船舷。\n祇今耳畔闻风雨，恰似当年逢底眠。",
        "dynasty": "宋",
        "collection_info": null
    },
    {
        "title": "听雨轩  其二",
        "author": "苏钦",
        "content": "身外无穷百不闻，算沙活计亦慵论。\n斋余闲倚蒲团瞑，只有溪声落耳根。",
        "dynasty": "宋",
        "collection_info": null
    },
    {
        "title": "山口晓望",
        "author": "苏钦",
        "content": "喜鹊寒鸦噪晚田，山前茅舍起炊烟。\n小桥败叶风频扫，斜月平芜犊自眠。",
        "dynasty": "宋",
        "collection_info": null
    },
    {
        "title": "春日三会闲行  其一",
        "author": "苏钦",
        "content": "风摇陇麦东西浪，春入郊原远近花。\n闲趁溪流到村曲，断垣乔木两三家。",
        "dynasty": "宋",
        "collection_info": null
    },
    {
        "title": "春日三会闲行  其二",
        "author": "苏钦",
        "content": "溪上横岗一道斜，成行鸳鹭落平沙。\n竹篱茅舍林中见，彷佛孤山处士家。",
        "dynasty": "宋",
        "collection_info": null
    },
    {
        "title": "九座山中即事二首  其一",
        "author": "苏钦",
        "content": "红药青绫心已灰，且从开士宿招提。\n半窗白月炉烟断，枫叶萧萧乌夜啼。",
        "dynasty": "宋",
        "collection_info": null
    },
    {
        "title": "九座山中即事二首  其二",
        "author": "苏钦",
        "content": "携僧缓步听溪声，课仆疏筠出翠屏。\n泉石膏肓吾自许，余生应不愧山灵。",
        "dynasty": "宋",
        "collection_info": null
    },
    {
        "title": "穹石堂",
        "author": "苏钦",
        "content": "新堂良佳哉，前山罗万戟。\n中有倚天石，玉立破深碧。\n异时老夕郎，直道众谗咋。\n不种南山豆，聊卜辋川宅。\n举头得佛观，喜甚几折屐。\n名加一字褒，价重连城璧。\n忽骑箕尾去，胜概堕岑寂。\n乃孙丘壑姿，结屋踵前迹。\n时呼名胜流，谈觞阅晨夕。\n向来富贵人，搜索徧山泽。\n舳舻蔽江淮，斧凿巧镵刻。\n屡闻挥橐金，所得仅鸡肋。\n谁能燕坐间，领略在几席。\n要知此段奇，自是天所惜。\n吾生事幽讨，佳处皆足历。\n是中一延睇，破觉慰平昔。\n会须买东邻，来作堂中客。\n公乎肯见容，斯言当不食。",
        "dynasty": "宋",
        "collection_info": null
    },
    {
        "title": "游灵岩",
        "author": "苏钦",
        "content": "高峰峭壁近江城，晓日浮舟荡漾明。\n并峙幽岩云外邃，朋来嘉客坐间盈。\n泠泠迸石甘泉洌，馥馥袭人和气生。\n此景此游俱胜绝，诗壁仍仰万人英。",
        "dynasty": "宋",
        "collection_info": null
    },
    {
        "title": "句  其一",
        "author": "黄彻",
        "content": "江干食息呼扶老，木末攀缘讶宛童。",
        "dynasty": "宋",
        "collection_info": null
    },
    {
        "title": "句  其二",
        "author": "黄彻",
        "content": "但遣一枝居巧妇，不殊大厦贺嘉宾。",
        "dynasty": "宋",
        "collection_info": null
    },
    {
        "title": "句  其三",
        "author": "黄彻",
        "content": "圆冠思得多于鲫，刻木惟宜少似彪。",
        "dynasty": "宋",
        "collection_info": null
    },
    {
        "title": "句  其四",
        "author": "黄彻",
        "content": "就舍勿令人避席，渡江莫与马同船。",
        "dynasty": "宋",
        "collection_info": null
    },
    {
        "title": "黄檗览秀阁和韵",
        "author": "黄祖舜",
        "content": "飞阁凌云翠，幽寻一径微。\n峰峦长竞秀，烟水莽相围。\n景色尘嚣外，诗情领略归。\n标题属大手，价重胜留衣。",
        "dynasty": "宋",
        "collection_info": null
    },
    {
        "title": "周侯德政谣",
        "author": "曹粹中",
        "content": "侯育我兮明淳，民感侯兮慈仁。\n筑河碶兮水粼粼，开池井兮水沄沄。\n我农耕兮河之漘，我农耘兮泉之濆。\n土田膏兮稻如云，岁功成兮德泽均。\n以食以餐兮，子孙诜诜。\n歌侯之勋兮，颂侯之勤。\n颂之勤兮，歌侯之勋。",
        "dynasty": "宋",
        "collection_info": null
    },
    {
        "title": "无题",
        "author": "田如鳌",
        "content": "投晓凭高雾满天，直疑和气酿丰年。\n殷勤北客还知否，不是南来有瘴烟。",
        "dynasty": "宋",
        "collection_info": null
    },
    {
        "title": "存目",
        "author": "田如鳌",
        "content": "诗题：题米晖司马端衡诗意卷首句：万顷长江水接天。",
        "dynasty": "宋",
        "collection_info": null
    },
    {
        "title": "题度门寺",
        "author": "田如鳌",
        "content": "山到秋来骨更奇，看山寻径步逶迤。\n楼台半与云相乱，钟梵时因风自移。\n万卷生涯书可载，一身老去髪先知。\n我来尚想诸贤在，绿竹堂前壁上诗。",
        "dynasty": "宋",
        "collection_info": null
    },
    {
        "title": "普惠院劝农",
        "author": "陈致一",
        "content": "青麻幪幪近人长，小麦青青大麦黄。\n令尹出郊闻好语，春来喜有半年粮。",
        "dynasty": "宋",
        "collection_info": null
    },
    {
        "title": "弄水亭",
        "author": "陈师孟",
        "content": "新看滕阁旧游句，又见池亭弄水吟。\n千古才华少人敌，一生风韵为情深。\n向时行乐秾桃恨，此处重阳对菊心。\n昨夜清溪明月裏，想君灵魄未消沉。",
        "dynasty": "宋",
        "collection_info": null
    },
    {
        "title": "潭州",
        "author": "刘昉",
        "content": "上天甲子庆昇平，春到潇湘倍有情。\n白璧当天千里共，红莲照夜万枝明。",
        "dynasty": "宋",
        "collection_info": null
    },
    {
        "title": "句",
        "author": "刘昉",
        "content": "隋物尚余双鼎在，唐人犹有八诗传。",
        "dynasty": "宋",
        "collection_info": null
    },
    {
        "title": "防风庙",
        "author": "章杰",
        "content": "弭楫山水县，驱马东南隅。\n候当溽暑至，乘凉出郊墟。\n晓月醒魂梦，轻飔动襟裾。\n气爽体自轻，纵意驰坦途。\n俄然远嚣尘，平野酾青渠。\n突兀见广殿，解鞍试入趋。\n厥祝唯防风，庙貌侔王居。\n槃杅残椒糈，惆怅走鼪鼯。\n像设匪丰硕，胡能骨专车。\n媲以二小君，宥坐五丈夫。\n壮者黝而武，少者美且都。\n所被皆甲胄，所执皆予殳。\n列侍立众鬼，昂头竞睢盱。\n我欲诹本因，遗民孰与呼。\n袪服立庑下，亟询乃淫巫。\n指数为我陈，其辞诞以迂。\n吾闻夏后氏，经启良勤劬。\n泽水戢大患，巡狩徧中区。\n稽山考制度，轨物示宏图。\n冕弁拱黼座，玉帛罗庭除。\n群臣并奔奏，臣职当罄输。\n如波朝沧溟，混混川流俱。\n于时独此侯，后至行趦趄。\n天王赫震怒，萧斧命显诛。\n其后越千禩，吴越相吞屠。\n山隳出巨骨，睹视咸惊呼。\n使轺聘上国，彻俎咨真儒。\n先圣与辩说，门人着于书。\n愚生邈三季，復历千载余。\n管窥偶致疑，鄙抱思略摅。\n王制重述职，期会诚难踰。\n川途或淹阻，驰骤有疾徐。\n推诚不逆诈，大度宜纳洿。\n尉佗怠朝贡，汉庭方剖符。\n刘濞称内病，几杖赐勾吴。\n矧在先王时，宪令期简孚。\n贬爵与削地，轻重分差殊。\n迨至三不朝，六师始诛鉏。\n薄乎后期罪，何至绝头颅。\n文命敷四海，祗德垂典谟。\n班师远格苗，下车亲泣辠。\n奚独汪芒氏，遽忍加金鈇。\n吾观此邑壤，如环尽崎岖。\n左方小类玦，众流復萦纡。\n意彼漆姓君，继世居封禺。\n负固资险阻，勇悍由魁梧。\n虎视远京邑，狼贪生觊觎。\n清跸来海峤，神兵卫龙舆。\n势穷力已屈，席藁往自拘。\n士师有常刑，明罚讵可逋。\n异哉雄伟姿，恃以丧厥躯。\n羿奡不得死，斯人殆其徒。\n犀角裹象万，终然被醢葅。\n长狄正俗类，伯也为侨如。\n舂喉逢富父，埋首当子驹。\n诸国近剿灭，鄋瞒无遗孥。\n斯事足可证，斯理谅非虚。\n夫子作春秋，近详远则疏。\n隐威事已略，廤兹姓氏初。\n繁简据旧史，疑信戒厚诬。\n或讥陷刑戮，尸祝真谄谀。\n答云无轻议，在礼存楷模。\n黄能遭亟死，祀典其舍诸。\n侯虽犯天宪，私惠曾霑濡。\n束手赴棘水，靡烦动戈戵。\n一国实被赐，重恩谁敢孤。\n春秋荐苹藻，抱送嘈笙竽。\n血食庇此方，永世终无渝。",
        "dynasty": "宋",
        "collection_info": null
    },
    {
        "title": "句",
        "author": "王扬英",
        "content": "礨胸浇酒遣，洞腹晒书眠。",
        "dynasty": "宋",
        "collection_info": null
    },
    {
        "title": "上乌程李明府",
        "author": "蔡绦",
        "content": "两鬓忧民半欲丝，此中能政动神祇。\n河阳花发春风满，单父琴调昼日迟。\n直操已为松柏许，贞心不逐岁时移。\n凤雏骥子生有种，已是庭前玉树枝。",
        "dynasty": "宋",
        "collection_info": null
    },
    {
        "title": "隆庆",
        "author": "杨椿",
        "content": "坤地厚鳌背，艮山比犬牙。\n云根生夜雨，石刃凑朝霞。\n蜀国关防壮，巴山道路斜。",
        "dynasty": "宋",
        "collection_info": null
    },
    {
        "title": "云穴山居",
        "author": "阎彦昭",
        "content": "着我閒身短短篱，青山一角压书帷。\n黏碑摹得古人帖，涂壁续成前日诗。\n有约看花倾竹叶，欲谈挥尘折松枝。\n偶然乐意相关处，忘却秋霜上鬓丝。",
        "dynasty": "宋",
        "collection_info": null
    },
    {
        "title": "咏竹",
        "author": "徐庭筠",
        "content": "不论台阁与山林，爱尔岂惟千亩阴。\n未出土时先有节，便凌云去也无心。\n葛陂始与龙俱化，嶰谷聊同凤一吟。\n月朗风清良夜永，可怜王子独知音。",
        "dynasty": "宋",
        "collection_info": null
    },
    {
        "title": "和吴谨微游仙都五首  其一",
        "author": "许尹",
        "content": "仙都踪迹想遗书，我欲归时更问途。\n忽得新诗如见画，山蹊野径不须迂。",
        "dynasty": "宋",
        "collection_info": null
    },
    {
        "title": "和吴谨微游仙都五首  其二",
        "author": "许尹",
        "content": "山中鹤怨无寻处，洞口云归未得归。\n忆着仙都旧时路，石梁苔涩履痕稀。",
        "dynasty": "宋",
        "collection_info": null
    },
    {
        "title": "和吴谨微游仙都五首  其三",
        "author": "许尹",
        "content": "玉貌仙人老不癯，世间荣辱此中无。\n烟云昨夜微销铄，似怪题舆车骑都。",
        "dynasty": "宋",
        "collection_info": null
    },
    {
        "title": "和吴谨微游仙都五首  其四",
        "author": "许尹",
        "content": "黄帝得仙从此去，鼎湖传说几经年。\n龙髯堕地成春草，直到如今不上天。",
        "dynasty": "宋",
        "collection_info": null
    },
    {
        "title": "和吴谨微游仙都五首  其五",
        "author": "许尹",
        "content": "桃源归路凈无尘，只是当时避世人。\n仙事茫茫类如此，鼎湖辙迹恐非真。",
        "dynasty": "宋",
        "collection_info": null
    },
    {
        "title": "朝阳岩",
        "author": "许尹",
        "content": "漫作游仙去，灵槎进晚凉。\n悬岩迷日月，倒影浸潇湘。\n风满征帆过，云归度鸟忙。\n相忘物外趣，时许棹相将。",
        "dynasty": "宋",
        "collection_info": null
    },
    {
        "title": "谢士特饷樱桃",
        "author": "李处权",
        "content": "今年客闽中，春山亦花鸟。\n时果次第熟，风露枝袅袅。\n含桃品居最，朱实若自表。\n高人肯见分，厚味未觉少。\n绛囊敢鬬荔，木蜜虚名枣。\n多食颜自驻，此语闻本草。\n翩翩出谷莺，啄取定先饱。\n故园当此时，行树映池沼。\n散火耀隅隈，灼目看未了。\n翳叶色逾深，纍颗核更小。\n园人挈筠笼，银甲摘清晓。\n匀圆入雕俎，拟借麻姑爪。\n择佳间留玩，引杖日数遶。\n烟尘坐流落，魄断首空矫。",
        "dynasty": "宋",
        "collection_info": null
    },
    {
        "title": "赠刘至道",
        "author": "李处权",
        "content": "性静乃可琴，德常乃可医。\n二事人所难，而子能兼之。\n好古身则润，活人功不赀。\n未媿孙思邈，何惭钟子期。\n俗眼多重轻，世态工瑕疵。\n自视无所嫌，安行復何疑。\n子有贤舅氏，闻名四方驰。\n勉矣归问津，沛然有余师。",
        "dynasty": "宋",
        "collection_info": null
    },
    {
        "title": "赠彭表臣才臣",
        "author": "李处权",
        "content": "我交半天下，颇接金石友。\n相逢便论心，已别更迴首。\n三年厄兵火，水陆东南走。\n风餐近波浪，露宿薄林薮。\n庐陵信名邦，昔贤犹见取。\n水南遇彭子，门巷似无帚。\n胸中有泾渭，如镜不受垢。\n呼儿具杯盘，物物皆可口。\n新青撷嘉蔬，大白酾旨酒。\n使我忘身世，不復问升斗。\n茫茫四海内，二子可与久。\n我昔当少年，摆落谢纷纠。\n老来龃龉事，在十常八九。\n尚倚笔锋劲，恃此或不朽。\n飘零欲何归，故国生藜莠。\n无乃造物意，穷途一假手。\n丹枫作初寒，客袂不掩肘。\n冥冥甲子雨，山远似无有。\n试问夜归舟，网中得鱼否。",
        "dynasty": "宋",
        "collection_info": null
    },
    {
        "title": "同吕倅小饮",
        "author": "李处权",
        "content": "一日不作诗，已觉神不王。\n一日不饮酒，更苦舌本彊。\n梁王自堕马，贾傅恨无状。\n寥寥千载后，有怀意谁谅。\n夫君出世家，伟一魁三相。\n人物方辈出，事业雅相尚。\n笑我守丘壑，踪迹更漫浪。\n尚余杯中物，足以助豪放。\n相逢倾五斗，老子未多让。",
        "dynasty": "宋",
        "collection_info": null
    },
    {
        "title": "送嘉仲兄赴永康宰",
        "author": "李处权",
        "content": "我兄如琼林，皎皎尘滓外。\n不从门地初，便许人物最。\n裁诗陶谢流，射策晁董辈。\n欬唾落人间，一一珠无颣。\n群居款名理，澡雪赖箴诲。\n坐我琅玕林，清风长十倍。\n谁令困小官，寸进而尺退。\n前年宰荥泽，与古能吏配。\n兹入山水国，牛刀钦益淬。\n穏借一帆风，开涛上鲸背。\n独怜藐然孤，厌逐儿童队。\n梦想在东南，浮云寄心会。\n定不俟瓜及，归奉明光对。\n犹当念奇穷，寂寞将把耒。",
        "dynasty": "宋",
        "collection_info": null
    },
    {
        "title": "右司公致书显上人并遗楮衾诗以赞之併简都公",
        "author": "李处权",
        "content": "缁徒中有人，籍甚初与显。\n是非不挂口，好恶不入眼。\n终日但怡怡，言行无可拣。\n外相示枯槁，风味殊不浅。\n初公如鹤长，昂藏谁得管。\n今秋忽坐脱，山立不少偃。\n显公方晏如，随缘自舒卷。\n平生三事衲，夏燠冬不暖。\n大雅右司公，国器乃瑚琏。\n颇敦方外契，渊明亦亲远。\n道术久相忘，书来叙缱绻。\n一被直千金，溪帘浄冰蠒。\n邀我置香茗，抚玩不忍展。\n而我在家僧，业习尽鉏刬。\n琴书不疗饥，拙生良可莞。\n未识韩荆州，不敏怀媿赧。\n向来袖漫刺，到门不及款。\n音问復后时，当蒙贷疏懒。\n公如骥腾骧，我类鼈跛蹇。\n出处固不同，投分怅已晚。\n明年壑源春，驱车望云巘。\n载醪问奇字，从公定忘返。",
        "dynasty": "宋",
        "collection_info": null
    },
    {
        "title": "溪晴独钓",
        "author": "李处权",
        "content": "霁景如发蒙，幽人事临眺。\n山明乍开屏，水浄新拭照。\n百年能几醉，万事付一笑。\n纶巾称芒屩，持竿坐窈窕。\n勿谓吾鈎直，我意不在钓。\n独鹤何处来，寒云发清叫。\n乃以闻天声，和此登皋啸。\n我亦遗世人，与尔岂殊调。",
        "dynasty": "宋",
        "collection_info": null
    },
    {
        "title": "水栀",
        "author": "李处权",
        "content": "阴泉隐岩壑，长夏发幽植。\n深处但闻香，往往樵苏得。\n幸不杂薪槱，论价亦何直。\n适从支郎舍，远致居士室。\n婆娑復偃蹇，其高不盈尺。\n铅华了不御，绚此冰雪质。\n我有古鱼洗，岁久莓苔蚀。\n注之清泠水，藉以璀错石。\n静态自愔愔，孤芳何的的。\n初疑云生础，復讶月过隙。\n膏沐露穰穰，动摇风激激。\n忽然参鼻观，似欲破禅寂。\n俗物多丰肥，仙姿乃癯瘠。\n已输白玉英，更作黄金实。\n昌阳讵足数，薝卜诚可匹。\n老来无所好，一见心辄溺。\n坐卧与之俱，于焉遂成癖。\n异时张紫薇，饮客尽一石。\n放怀歌舞筵，折赠无所惜。\n蝉蜕倐仙去，楼居藐姑射。\n三嗅哦公诗，俯仰成今昔。\n问花花如嚬，对之长太息。",
        "dynasty": "宋",
        "collection_info": null
    },
    {
        "title": "孝感堂",
        "author": "李处权",
        "content": "孝为百行本，儒训存六经。\n未有仁而遗，礼宜权重轻。\n哀严以事死，敬乐以事生。\n岂徒天性得，乃见人道成。\n显显三彭子，德事肃且馨。\n好仁无以尚，尊誉乡有评。\n当年綵衣戏，此日羊枣诚。\n春秋荐霜露，洒扫供粢盛。\n新亭洁轮奂，拱木连高甍。\n霜松无鹿犯，风树有乌鸣。\n不惭王谢家，芝兰秀阶庭。\n他年看崛起，阔步跻公卿。\n可为风俗劝，以代门闾旌。\n埋蛇功亦微，获报犹尔荣。\n岂念不忘本，罔极通无形。\n天人固相悬，昭然无臭声。\n请观妙莲华，嘉瑞非其徴。",
        "dynasty": "宋",
        "collection_info": null
    },
    {
        "title": "次韵德孺晚菊",
        "author": "李处权",
        "content": "屈原作离骚，采菊飱其英。\n渊明赋归来，径荒菊犹荣。\n此物有至性，名因君子成。\n岂知时节过，不顾霜露凝。\n岁华易晼晚，芳物随凋零。\n艷色始独秀，馨香自孤清。\n花似时美女，俗恶空娉婷。\n由来品次定，横议那得争。\n公如醉翁贤，雅好违世情。\n三噢復三遶，莫逆如友生。\n泛之黄金杯，愿言制頽龄。\n更呼门下士，哦诗同倒倾。",
        "dynasty": "宋",
        "collection_info": null
    },
    {
        "title": "次韵约之秋怀  其一",
        "author": "李处权",
        "content": "野人不入俗，裋褐分田舍。\n由来黄犊车，不受尘中驾。\n空床蟋蟀邉，阴牖蒲萄下。\n适然契幽怀，推枕起中夜。",
        "dynasty": "宋",
        "collection_info": null
    },
    {
        "title": "次韵约之秋怀  其二",
        "author": "李处权",
        "content": "粲粲东篱花，如为时节好。\n冥冥花上蝶，婉娈死亦抱。\n神仙那可求，姑欲学不老。\n去去人世间，高步撷瑶草。",
        "dynasty": "宋",
        "collection_info": null
    },
    {
        "title": "偶书",
        "author": "李处权",
        "content": "春事有底忙，清和风已扇。\n小雨出花竹，微寒生几砚。\n直道毎多违，修门难自厌。\n栖迟无与言，袖手看归燕。",
        "dynasty": "宋",
        "collection_info": null
    },
    {
        "title": "陪林茂南游上清宫分韵得落字",
        "author": "李处权",
        "content": "百年梦一觉，无事且行乐。\n何必寻方外，而求不死药。\n我里足嘉处，胜践两芒屩。\n有来问名利，掉头告莫莫。\n夫君永嘉彦，载酒情不薄。\n凌晨马首北，共赴云霞约。\n珠宇敞天中，非烟动寥廓。\n黄庭拜吾祖，素髪炯然灼。\n堂前繫牛木，柯叶宛如昨。\n少陵诗之史，余光贲伊洛。\n虽烦鬼神护，九原不可作。\n我辄吟其傍，窘涩愧穿凿。\n是时天已霜，山川向摇落。\n南登驻跸亭，北上朝元阁。\n俯仰尽形胜，觞咏得盘礴。\n惜无羽客琴，一洗尘土恶。",
        "dynasty": "宋",
        "collection_info": null
    },
    {
        "title": "简友生促酒",
        "author": "李处权",
        "content": "闭门倾浊醪，胜接俗子语。\n蟹螯得橙韲，风味正如许。\n缅怀冰雪姿，何由对谈尘。\n夫君腹为笥，万卷方撑拄。\n哦诗送归鸿，平生无漫与。\n十年就閒旷，一日看轩翥。\n老夫衰病余，頽然守环堵。\n无因少年事，插花更椎鼓。\n岁晚场圃休，黄落溪上雨。\n溪邉双白鹭，见影忽惊举。\n水天渺无际，瞑霭下前浦。\n此时亦愁绝，拥鼻吟正苦。\n安得百斛舟，载取君家醑。",
        "dynasty": "宋",
        "collection_info": null
    },
    {
        "title": "钓台",
        "author": "李处权",
        "content": "先生志丘壑，溪山助幽兴。\n持竿聊尔尔，至乐在游泳。\n故人已龙飞，旌车远来聘。\n掉头藐不顾，长揖辞万乘。\n人生各有愿，可不安吾分。\n是在易之干，曰遯世无闷。\n至今堂前竹，苍翠有余润。\n我行出祠下，敬谒仰胜韵。\n愧负营口腹，驰驱违本性。\n言归不敢迟，卖剑买鱼艇。",
        "dynasty": "宋",
        "collection_info": null
    },
    {
        "title": "题无疵庵",
        "author": "李处权",
        "content": "身无累则佚，心无营故乐。\n舍外而取内，此味初不薄。\n使君蚤闻道，观妙契独觉。\n不即仍不离，无止亦无作。\n庵如大圆镜，万象含虚廓。\n檐空看云归，窗静闻雨落。\n惟良二千石，分忧得此託。\n藴真惬所寓，俯仰成今昨。",
        "dynasty": "宋",
        "collection_info": null
    },
    {
        "title": "潜心斋",
        "author": "李处权",
        "content": "古之学为已，今之学为人。\n始乎芒芴间，扩充遂无垠。\n克已而復礼，天下皆归仁。\n尼父百世师，道妙圣且神。\n天将为木铎，故未丧斯文。\n贤哉颜氏子，至乐忘其贫。\n语之而不惰，好学无与伦。\n孟子养浩然，卓尔踵后尘。\n万钟与千乘，不肯易其身。\n茫茫自圣哲，六籍经几秦。\n末学更多岐，学海无问津。\n伊川二先生，身修道愈振。\n当年从之游，不减洙泗濵。\n至今士气盛，亦復民风淳。\n柴子柯山秀，言厉即之温。\n由来思无邪，果见德有邻。\n潜心坐一室，淡泊遗嚣纷。\n收视而返听，自得于见闻。\n先生虽云亡，书在传日新。\n得味极钻仰，恍如入室亲。\n而我先君子，实预绛帐宾。\n我亦闻绪余，往往书诸绅。\n多言反成蔽，目击道乃存。\n藜杖一幅巾，蚤晚来叩门。",
        "dynasty": "宋",
        "collection_info": null
    },
    {
        "title": "谢王敦玉惠双兔",
        "author": "李处权",
        "content": "惟兹衣褐徒，功用莫与大。\n驰骋文字间，下上无不载。\n卓哉昌黎公，毫端跨百代。\n传纪何新奇，不泯良有赖。\n先生胸次广，万窍号一噫。\n学成身益穷，动辄与时背。\n兴怜不肖子，磨砻去瑕颣。\n辛勤三十年，所得纔稊稗。\n遗我虽八蹄，高义意有在。\n想当避鹘拳，冈垄如历块。\n束缚谅何施，拙情甘自退。\n笔砚行且焚，重垂儿子戒。\n方当事口腹，坐与巨觥对。\n闭门拥红炉，大嚼资一快。",
        "dynasty": "宋",
        "collection_info": null
    },
    {
        "title": "送森侄赴官",
        "author": "李处权",
        "content": "郴江带郴山，逶迤入平楚。\n伟观甲潇湘，信美非吾土。\n阿咸方试吏，家风在仪矩。\n此时奉亲舆，行李慎袢暑。\n别离同姓重，况我老尔许。\n勉力事勾稽，远臣观所主。",
        "dynasty": "宋",
        "collection_info": null
    },
    {
        "title": "招士特似表",
        "author": "李处权",
        "content": "山云向晚留，山雨凌晓濯。\n花明红欲坠，松浄翠可握。\n未觉人意寛，独喜鸟声乐。\n平生麋鹿性，避地谐丘壑。\n復接翁季友，诗文剩酬酢。\n萝门邃宜步，洼樽深可酌。\n不闻杖屦过，无乃厌硗确。\n愿承名理谈，煑茗破昏浊。",
        "dynasty": "宋",
        "collection_info": null
    },
    {
        "title": "自宜兴归谒邹德久不遇",
        "author": "李处权",
        "content": "客裏仍惊奔，南走荆溪上。\n繫船楼前树，偶接丈人行。\n兹惟天下士，抱负不可状。\n而今年七十，面睟背益盎。\n论文復把酒，十日共清访。\n归家照眸子，炯炯觉神王。\n朅来情所亲，邹子颇直谅。\n斯文有能事，笔挟风雨壮。\n今晨叩其门，不见动惆怅。\n我希嵇叔夜，子慕陶元亮。\n念子如清风，执热欲何往。\n寇退子当返，子去我曷望。\n何时芝兰室，重见玉色酿。\n快意倾百杯，浇我舌本强。",
        "dynasty": "宋",
        "collection_info": null
    },
    {
        "title": "行之金部既获奉祠之请归赴大阮之约诗以高之",
        "author": "李处权",
        "content": "阮籍颇推咸，谢安已举玄。\n盛事如昨日，风流想当年。\n嶷嶷次对公，人物艺且贤。\n文忠命世豪，植本浚其源。\n世家不乏人，名德见所传。\n郎官后来秀，骨相尤卓然。\n庭中生玉树，池下出龙泉。\n向来宅大忧，未了粥与饘。\n吉服事朝请，高名动陶甄。\n青云要平步，一岁期九迁。\n人事喜倒置，正直成党偏。\n一笑就閒散，拂衣遽言旋。\n及门听传呼，和气驩相延。\n共止一区宅，分食二顷田。\n远从物外游，高谢区中缘。\n方须康乐屐，岂问祖逖鞭。\n人生规远大，跬步何足言。\n风雨听朝鷄，结束无安眠。\n何如一丘壑，耳目清不烦。\n嘉禾荫沼沚，可濯亦可沿。\n有酒自献酬，醉操云峤篇。\n慕此冥冥鸿，念彼跕跕鸢。\n贱子不适用，受性愚且颛。\n晚忝登门游，缪称嫫母妍。\n眷言林下期，雅尚寄所便。\n野服袖漫刺，乘凉过东阡。",
        "dynasty": "宋",
        "collection_info": null
    },
    {
        "title": "赋樊氏园双花",
        "author": "李处权",
        "content": "天地有至和，熏蒸效兹祥。\n异哉桃李蹊，葩萼俱作双。\n纷纷承朝露，一一含春阳。\n飞来两珍禽，文采粲成章。\n鸣集芳树间，其音美如簧。\n近君白玉堂，奉君黄金觞。\n君家伯仲贤，人物伟相望。\n衣冠作嘉话，何止跨一乡。\n永言棣华好，歌乐殊未央。\n我赋角弓诗，封植讵可忘。",
        "dynasty": "宋",
        "collection_info": null
    },
    {
        "title": "翠微堂",
        "author": "李处权",
        "content": "我读醉翁文，想当笔如椽。\n东坡独知翁，谓今为飞仙。\n伟明后来秀，文亦星斗悬。\n一旦辞世纷，归巢月轮邉。\n大雅久不作，刘子艺且贤。\n笔墨所横溃，折衝遂无前。\n向来坐位书，一日万口传。\n不惭颜鲁公，易地则皆然。\n身閒无事日，日涉五畆园。\n圗书破百金，花石费万钱。\n子真隠谷口，摩诘居辋川。\n渊明道上醉，知章井底眠。\n风味有数子，较量谁后先。\n君乃于其间，并得四子全。\n高堂纳日月，竹树森以聨。\n览彼不尽景，乐此无穷年。\n前山若飞来，倚断西南天。\n灏气濯苍玉，晴阳生紫烟。\n固疑融结异，真恐造化偏。\n想像山中人，因之招隠篇。\n我家居洛阳，门巷伊水连。\n吾庐荫清竹，不受车马喧。\n一来升君堂，抚事情悁悁。\n交浅言已深，胜处相磨镌。\n却来从杖履，已办几屐穿。\n折简王夫子，载醪携嚮泉。",
        "dynasty": "宋",
        "collection_info": null
    },
    {
        "title": "题东坡枯木",
        "author": "李处权",
        "content": "先生万卷读，命世文之豪。\n矫矫鸾凤姿，仰止人物高。\n坐石翳白拂，古茧磨衲袍。\n玉堂挥翰手，不数乘与褒。\n前身老画师，寓兴时抽毫。\n要在胸中奇，醉笔随秉操。\n柘原沙错错，独树风骚骚。\n天荒鸟不入，路绝人告劳。\n一旦辞世纷，御风归泬寥。\n遥知紫玉府，冠佩方游遨。\n不然跨汗漫，骑鲸弄云涛。\n夜中梦见之，酌公以蒲萄。\n觉来空把卷，我心增鬰陶。",
        "dynasty": "宋",
        "collection_info": null
    },
    {
        "title": "送翁子秀归泉",
        "author": "李处权",
        "content": "昔从大小阮，日为林下游。\n酒熟无孤斟，诗好不易酬。\n形影一参商，书问缺置邮。\n渇闻盛德事，仰止东家丘。\n大阮今养高，誉望老更收。\n小阮遂长往，岁月已载周。\n人生一世间，所重惟交游。\n而我忧患余，身事良悠悠。\n阿戎远来过，整整仪矩修。\n话言极敦笃，道旧何绸缪。\n萧寺夜寒深，风雨鸣飕飕。\n秉烛如梦寐，惝恍一夕留。\n明发又告别，行色不堪忧。\n赠言加餐饭，心折涕泗流。",
        "dynasty": "宋",
        "collection_info": null
    },
    {
        "title": "赠术士",
        "author": "李处权",
        "content": "君平隠于卜，百钱非少多。\n术妙语更简，数精心匪他。\n群书了在口，诵解如县河。\n驰声日籍籍，问肆肩相摩。\n小人恶切直，先生无诡阿。\n有时隘穷巷，轩冕纷巍峩。\n朋来竞徼福，习吉理则那。\n从而再三渎，不告反嘲诃。\n少焉一閧散，帘前可张罗。\n要知安分者，鲁叟正波波。",
        "dynasty": "宋",
        "collection_info": null
    },
    {
        "title": "叔父作寿藏",
        "author": "李处权",
        "content": "昔闻刘伯伦，荷锸常自随。\n又闻陶元亮，自作挽歌辞。\n人生一大梦，未了黄粱炊。\n有初必有终，此理夫何疑。\n大阮吾宗杰，德事见所施。\n后凋难老质，寿考当期颐。\n开阡营兆域，预卜青乌期。\n无乃大蚤计，究竟良不痴。\n一旦与世辞，于焉乃真归。\n庶几达者观，永谢高人嗤。\n山川藴嘉气，雨露竹柏滋。\n于公更高门，驷马来不迟。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其一",
        "author": "李处权",
        "content": "我如萍不根，有往而无返。\n天涯与地角，孰能量近远。\n故乡无巢归，流落岁时晚。\n辜负平生心，何由见嵇阮。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其二",
        "author": "李处权",
        "content": "故家洛阳隅，烟林接云岫。\n社酒无俗期，柴门有清叩。\n传闻俱丘墟，凄凉兵火后。\n祇应秋夜月，松竹影如昼。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其三",
        "author": "李处权",
        "content": "惊飇起群雁，落日明孤松。\n溪驶石齿齿，树断山重重。\n功名贵及时，丈夫不可慵。\n初不繫贤愚，秖繫其所逢。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其四",
        "author": "李处权",
        "content": "故人限南北，昨日梦寐接。\n朝来得素书，开缄意稠叠。\n别时赠吴鈎，璀粲犹在箧。\n因循愧迟暮，欲见煌煌业。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其五",
        "author": "李处权",
        "content": "王民坠涂炭，志士怀愤鬰。\n岂无卧龙人，想待三顾出。\n从容命世豪，肯为庸主屈。\n英名如白日，千岁常不殁。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其六",
        "author": "李处权",
        "content": "舟子厌牵挽，峻濑凌风湍。\n烟霏丽初日，水气生早寒。\n鹾物直六伯，始叹生理难。\n一月不食肉，悽然对盘餐。\n客程方浩渺，念此道里賖。\n秋林伤客情，霜叶色胜花。\n溪鱼不论钱，我饥岂无涯。\n何当见昇平，四海如一家。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其七",
        "author": "李处权",
        "content": "溪行日有趣，便欲老绝涧。\n復怀少陵作，亭午气始散。\n客子鬬身强，尚得加餐饭。\n弟兄杳何许，不及沙头雁。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其八",
        "author": "李处权",
        "content": "早希马少游，下泽而款段。\n一官聊尔尔，此志亦復漫。\n束薪与斗米，未足了晨爨。\n人生固可怜，况復更忧患。",
        "dynasty": "宋",
        "collection_info": null
    },
    {
        "title": "将至兰陵道中以远岫重叠出寒花散漫开为韵  其九",
        "author": "李处权",
        "content": "小黠而大痴，耄耋均童孩。\n当其有酒时，且共笑口开。\n渊明真可人，吾庐归去来。\n我今无吾庐，念之寸心摧。",
        "dynasty": "宋",
        "collection_info": null
    },
    {
        "title": "送范才元",
        "author": "李处权",
        "content": "古云七尺躯，不及一尺面。\n纷纷阅人久，过眼今乃见。\n吾弟外门杰，籍甚东周彦。\n澜翻倒三峡，浩博横万卷。\n不减王夷甫，似是曹子建。\n抱负三十年，始遇相君荐。\n声名彻当宁，赐对金銮殿。\n乃不留石渠，颇动荐绅叹。\n大藩须按察，此事君亦漫。\n遥知闭斋阁，幽讨在几案。\n岁月局上消，山水琴中玩。\n官池本不浑，慎勿惊鱼乱。\n明年麦秋残，荔子承清宴。\n即席洒椽笔，可酢风味献。\n归来佐中与，密勿膺帝眷。\n不忍话艰难，江淮尚酣战。\n乃翁月旦评，饱学富文翰。\n当年蒙赏音，好我置华馔。\n侑觞出歌舞，色温微笑粲。\n回头隔生死，拊事脸必泫。\n而今百无堪，老大足忧患。\n读书秪自误，株愚不知变。\n平生一丘壑，竞此岂其慢。\n正可卷而怀，安于素贫贱。\n故乡无巢归，客子鬬身健。\n功名要晚就，婚嫁须早办。\n浮萍偶相值，怅此临岐饯。\n更待南雁回，书来警衰愞。",
        "dynasty": "宋",
        "collection_info": null
    },
    {
        "title": "送张巨山",
        "author": "李处权",
        "content": "士为知已用，亦为知已死。\n嘉哉孔文举，特达惟荐祢。\n寥寥千载后，此事今已矣。\n俯仰常有怀，邂逅过愿始。\n襄阳紫微公，操行见所履。\n字如入草蛇，诗继余霞绮。\n家声凤凰池，盍在金门裏。\n三年民父母，政事粲可纪。\n倦游丐閒归，解绂如脱屣。\n东山宁久卧，行为苍生起。\n要观补衮功，左右圣天子。\n小人不更事，岂解令公喜。\n平生万卷书，不直一杯水。\n頽然衰病余，所存今復几。\n与世竟悠悠，逢人但唯唯。\n从公文字饮，德言方在耳。\n胡为舍我去，衣袖不可禠。\n离合亦偶然，世事皆如此。\n声出已復呑，相顾泪如洗。",
        "dynasty": "宋",
        "collection_info": null
    },
    {
        "title": "送荣茂世",
        "author": "李处权",
        "content": "戎马绝黄流，飞尘暗京畿。\n竟成王室祸，痛定不忍思。\n衣冠半陷没，逃难皆散之。\n有如水衡君，将命弗顾危。\n跃马赤手出，扼隘河之湄。\n中途被衝突，星夜西南驰。\n回头望城阙，敻隔母与妻。\n半年无家书，欲言涕先挥。\n微身亦曷爱，所忧国步隳。\n仓黄偶不死，定省陈苦辞。\n汴水六七月，横泛被两堤。\n河渠忽中干，漕輓功莫施。\n不劾辄加罪，散秩总厥司。\n相次下维扬，庀职从六飞。\n众人之所畏，远害夫何疑。\n春来仪真火，鼠辈轻王师。\n伟哉马氏妹，贞节不可欺。\n终焉兵在颈，视死端如归。\n何惭古烈妇，事与日月埀。\n君性根孝友，而不求人知。\n方其闻孽初，对客神若痴。\n茹悲不敢哭，上念亲老悲。\n岂惟识者悼，行路犹歔欷。\n兹畴魏楼功，叙君官甚卑。\n几年始见录，孰为公是非。\n君怀有直气，不为宠辱移。\n朝来又骇闻，白简停官资。\n索马亟往唁，我心有不怡。\n君乃笑迎我，喜色见睫眉。\n曰此造物意，巧以从其私。\n舟楫密已办，生具亦甚微。\n税驾不可必，苟全其庶几。\n我贫君不厌，交契管鲍期。\n去意尚勇决，升斗不足縻。\n春风鼓河水，立岸看解维。\n四郊鼙鼓声，问君此何时。",
        "dynasty": "宋",
        "collection_info": null
    },
    {
        "title": "送程思永",
        "author": "李处权",
        "content": "恭惟文简公，雅意在人物。\n一时推鉴裁，似秉袁许术。\n莘莘材馆盛，多自东床出。\n昌黎宰相器，气宇吞溟渤。\n门阑最前席，褒借难具述。\n爱贤前辈事，此道今谁恤。\n我生独何后，叹不及湔祓。\n声驰翰墨场，兴尽云霞窟。\n古来豪杰士，可杀不可屈。\n涂穷暂时尔，被褐未宜忽。\n之子乃名裔，秀爽开风骨。\n尚勉激頽波，典刑庶不没。",
        "dynasty": "宋",
        "collection_info": null
    },
    {
        "title": "送范彦覃",
        "author": "李处权",
        "content": "春风恼百物，物物不禁渠。\n水为盎盎绿，柳亦毵毵舒。\n芳菲遽如许，流光亦须臾。\n谁令更别离，此恨当何如。\n外门有人物，照映冰玉壶。\n茹古髯似戟，说兵胆过躯。\n中外已践更，能事乃绪余。\n主馈孟光贤，郎君千里驹。\n人生得此乐，底事犹区区。\n兹行谒贤相，袖有时政书。\n世家治剧手，陶冶宁舍诸。\n我老不适用，饥寒出无驴。\n论亲无党近，分义何敢疏。\n吾儿似我拙，久已分龙猪。\n一闻词赋功，决科良起予。\n山林与钟鼎，愿言今则殊。\n岁寒苟在兹，勿忘双鲤鱼。",
        "dynasty": "宋",
        "collection_info": null
    },
    {
        "title": "芙蓉",
        "author": "李处权",
        "content": "佳哉木芙蓉，秋晚芳意足。\n偶植华堂下，似续渊明菊。\n眷此好颜色，可玩不可触。\n始见开二三，旋已放五六。\n濯濯晨风吹，鲜鲜宵露浴。\n非闗竞时节，庶用慰幽独。\n我老百念空，扫迹坐林谷。\n犹作烟霞想，久绝脂粉欲。\n三径阻幽事，吟苦颠毛秃。\n河洛未休兵，媿负杯中绿。",
        "dynasty": "宋",
        "collection_info": null
    },
    {
        "title": "元夕陪张使君燕集",
        "author": "李处权",
        "content": "老大于节物，真成风马牛。\n出山赴嘉招，敝袍厕英游。\n箫鼓市井隘，绮罗人物稠。\n嫦娥亦飞来，余光上帘鈎。\n使君民父母，谣颂布政优。\n牙旗错綵绣，康衢看遨头。\n夜气烛光满，春寒香雾浮。\n中兴太平象，郡国皆鲁邹。\n丰年入醉乡，颁白卧道周。\n遥知苍龙阙，宴敞华萼楼。\n惟公班马手，斯文擅风流。\n行归侍严宸，玉堂听更筹。\n独怜衰病客，鬓毛蚤惊秋。\n頽然宾裾后，报德惭应刘。",
        "dynasty": "宋",
        "collection_info": null
    },
    {
        "title": "简申甫求画",
        "author": "李处权",
        "content": "平生金石友，参商几暌阻。\n二年更丧乱，流落随处所。\n夫君丘壑姿，鸿鹄杳鶱举。\n超然有能事，妙绝见心苦。\n苍茫尺余松，黛色起烟雨。\n兴来洒风竹，六月无袢暑。\n又尝作平远，近代未可数。\n奈何于吾侪，一笔独不与。\n我有敲冰练，度越世俗楮。\n烦君作横卷，放意写湘楚。",
        "dynasty": "宋",
        "collection_info": null
    },
    {
        "title": "次韵翁子秀移竹",
        "author": "李处权",
        "content": "尝读东坡诗，不可居无竹。\n况此真琅玕，一一温如玉。\n得非瑶池种，阿母所爱育。\n一日三封植，近之谁敢触。\n山僧不知贵，遣送如薪束。\n坐成阮家林，色映兵厨醁。\n主人何必问，抱琴来就宿。\n此君不须多，潇洒数竿足。\n却笑陶元亮，但采东篱菊。",
        "dynasty": "宋",
        "collection_info": null
    },
    {
        "title": "哭驾部舅",
        "author": "李处权",
        "content": "外门推望郎，天启眉干白。\n掲掲廊庙器，仕道无枉尺。\n仁义允蹈之，言行可法则。\n优为君子儒，彬彬见文质。\n伊川有夫子，四海尊学术。\n燕申乡里化，语默世不识。\n公时列高弟，见独蚤入室。\n从容为邦问，领略济时策。\n海涵而地负，光辉日充实。\n向来坐省中，能事已籍籍。\n出入群公间，持论颇正色。\n皦皦活国心，周召可辈伯。\n朝廷公议丧，牛李计方得。\n道大固不容，青蝇工点璧。\n知难幞被去，迴首帝阍隔。\n嗟嗟已衰俗，弗俾蒙其泽。\n出把使者节，顾未远亲侧。\n荣耀老莱衣，孝心惟惕惕。\n温寻故时学，委蛇山水国。\n澄清足暇裕，荐延颇推择。\n宛彼南阳族，食指居数百。\n衣冠日零替，贫有未葬骨。\n嘅然斥余赀，黄壤即安宅。\n于公已高门，叔敖有阴德。\n敌马祸中原，南迁例奔廹。\n故林无巢归，瓦砾漫阡陌。\n艰难更道路，扶病亲药石。\n肩舆岂久堪，命数奄兹厄。\n铭旌瘴烟裏，过者为悽恻。\n无儿但有孙，尚可付窀穸。\n坟墓五千里，河洛兵未息。\n招魂动楚些，路远迷南北。\n鲰生愧无似，忘年罇俎客。\n提携在斯文，恨不借羽翮。\n去春失所恃，鉅痛摧肝膈。\n衔哀赴丧所，寸步且如棘。\n犹期见渭阳，慰我孤苦极。\n伤心舍我去，涙落满裀席。\n遥知凛生气，千古犹不没。\n夜中梦见之，话言及畴昔。\n谓公犹在世，眼明失心疾。\n山风忽惊起，月朗清露滴。",
        "dynasty": "宋",
        "collection_info": null
    },
    {
        "title": "食石鳞",
        "author": "李处权",
        "content": "异时柳柳州，谪居食虾蟇。\n人情尚随俗，此道谁疵瑕。\n穷工见文字，制作排淫哇。\n作诗报昌黎，想当剧雄夸。\n集中此篇亡，恨不穷天葩。\n人生一饱止，何事须鱼虾。\n我乡实西北，柯山偶藏家。\n土人重石鳞，充馔蔑有加。\n商论及品次，众口时纷拏。\n朝来有分甘，珍味到齿牙。\n笼粒坐剥雪，壶浆荐流霞。\n此物亦易致，我饥其有涯。\n儿童还可笑，远岸去携叉。",
        "dynasty": "宋",
        "collection_info": null
    },
    {
        "title": "感春",
        "author": "李处权",
        "content": "春风欲裂石，春云如鼓涛。\n况復横来雨，檐溜声连宵。\n畸人早盥帻，散目临亭皋。\n挽折户外柳，吹残竹间桃。\n慨然念芳物，摧抑适所遭。\n因之感时节，幽愤空忉忉。\n少年亦弃置，自引瓶中醪。\n醉后眼生缬，孤坐清吟高。",
        "dynasty": "宋",
        "collection_info": null
    },
    {
        "title": "闻梅",
        "author": "李处权",
        "content": "岩寺报梅开，可是知时节。\n映竹已萧疏，临流復清绝。\n正须幽士赏，莫纵狂僧折。\n山寒云雾深，日暮更飞雪。",
        "dynasty": "宋",
        "collection_info": null
    },
    {
        "title": "雨后凝秀阁口占呈子方",
        "author": "李处权",
        "content": "春云向晚留，夜雨凌晓濯。\n花明娇欲语，柳绿浄可握。\n化工了无尽，芳意殊未觉。\n烧笋荐清尊，此味初不恶。\n君知忘忧物，便是却老药。\n百年终一炊，无事且行乐。",
        "dynasty": "宋",
        "collection_info": null
    },
    {
        "title": "陪张巨山谒清献公祠",
        "author": "李处权",
        "content": "惟昔清献公，二年蜀中归。\n归载无长物，一琴而一龟。\n龟属烟霞想，琴寓山水思。\n婆娑二物间，德容俨怡怡。\n元龙岂时辈，康乐匪俗期。\n书斋质不陋，覆之以茒茨。\n手植参天松，亭亭岁寒姿。\n公去几霜露，高风犹在兹。\n可使贪夫廉，至今仰伯夷。\n使君挺孤洁，后身盖亡疑。\n治体简而肃，民俗醇不疵。\n竭虔拜公像，雅有宾僚随。\n置酒延公孙，诚意公所知。\n表表孝弟里，人物固未衰。\n德厚者流光，此言良不欺。\n春阴澹物华，蔼蔼原隰滋。\n远山出云气，近水余风漪。\n时禽屋上语，野蝶筵中飞。\n此堂历千载，盛事传一时。\n凛如公在傍，冠弁不敢欹。\n庶几饱公德，满酌其可辞。\n聊以永今朝，画景方舒迟。",
        "dynasty": "宋",
        "collection_info": null
    },
    {
        "title": "赠高老",
        "author": "李处权",
        "content": "野寺何所有，梅花如玉盆。\n客愁浩如许，我声已载吞。\n大士坐丈室，燠若阳谷温。\n从来第一义，入耳简不烦。\n不谓兵火余，见此祇树园。\n仰沐方外契，蔼然风味存。\n我诗如废井，已涸宁有源。\n又如既老马，力尽不復奔。\n空余浩然气，踵见常焞焞。\n熊经非我事，讵以胎息论。\n蒙庄岂达者，区区说鹏鲲。\n何如柳下惠，坐令薄夫敦。\n殊方对节物，凄断游子魂。\n山晚云欲雪，阴风树雅翻。\n不见柴桑翁，此意无语言。",
        "dynasty": "宋",
        "collection_info": null
    },
    {
        "title": "送禅客入高峰",
        "author": "李处权",
        "content": "茫茫人间世，佛法最长久。\n山林坐九年，面壁不挂口。\n须是丈夫儿，悬崖能撒手。\n为语学道人，何须天下走。\n夜寒云去尽，横参挂南斗。\n我已办青鞋，要闻狮子吼。",
        "dynasty": "宋",
        "collection_info": null
    },
    {
        "title": "赠宝胜主僧",
        "author": "李处权",
        "content": "木落山重重，溪长雨霏霏。\n云惨伤客容，风饕裂征衣。\n我行已千里，恨无羽翰飞。\n倒帆近古寺，烟钟深翠微。\n明轩快远目，俛仰涵清辉。\n上人惠休辈，道眼与世遗。\n匡床竹火炉，翛然自忘机。\n余生尚奔迫，所遇非所依。\n天地兵革满，乡闗音信稀。\n拊膺坐长啸，岁晚将安归。",
        "dynasty": "宋",
        "collection_info": null
    },
    {
        "title": "戏赠巽老",
        "author": "李处权",
        "content": "学诗如学佛，教外别有传。\n室中要自悟，心地方廓然。\n悟了更须坐，壁下三十年。\n他时一瓣香，未可孤老禅。",
        "dynasty": "宋",
        "collection_info": null
    },
    {
        "title": "江郎峰",
        "author": "李处权",
        "content": "壮此江郎峰，何年俨而峙。\n融结自太古，造化钟一气。\n屹然居独尊，群峰俱不至。\n如冠剑大臣，廷诤而出位。\n大哉天地间，覆载不敢议。\n此峰有四面，面面各异势。\n撑空方突兀，傲世不妩媚。\n我昨玉山来，雪罢烟收霁。\n川平如涌出，荡漾浮苍翠。\n已远更回头，眼老犹决眦。\n眷言须水阳，税驾得岩寺。\n黄童与白叟，追逐两阅岁。\n胜践在咫尺，心赏通寤寐。\n尘劳不鞭后，俯仰徒自媿。\n会待秋风高，杖履穷幽邃。\n云深月满山，傥与神仙侍。",
        "dynasty": "宋",
        "collection_info": null
    },
    {
        "title": "简士特",
        "author": "李处权",
        "content": "春来雨鸣屋，夜静雷破山。\n客子嘆身世，曷以舒心颜。\n高人不事事，结屋苍翠间。\n松竹不改操，鸿鹄何由攀。\n想知于此时，斋扉犹未闗。\n短檠书史倦，危坐听潺潺。",
        "dynasty": "宋",
        "collection_info": null
    },
    {
        "title": "读书",
        "author": "李处权",
        "content": "西风吹雨来，濯此青琅玕。\n黄华媚幽独，秀色如可餐。\n我居适在野，门庭已荒寒。\n老屋四壁立，生涯堪鼻酸。\n向来颇好饮，无日无杯盘。\n而今废升斗，百忧何以寛。\n惟取架上书，拭几支颐观。\n伟哉圣贤旨，妙处言莫殚。\n如渇遇新汲，醒然开肺肝。\n因不求甚解，会心亦解颜。\n茫茫百年中，毁誉非一端。\n要知仁与义，多出贫贱间。\n相逢勉为善，世路良独难。\n谁能逐狂痴，凌竞趋险艰。\n何以易此乐，此乐居之安。",
        "dynasty": "宋",
        "collection_info": null
    },
    {
        "title": "雪中赴德孺燕集",
        "author": "李处权",
        "content": "北风夜号呼，逗晓云已罩。\n腊雪及春来，佳瑞故难料。\n舞空復低徊，投隙乍颠倒。\n山川若为容，松竹不改操。\n断陇失坡陀，连峰增峻峭。\n琼堆与玉立，南北浄相照。\n独鹤无处寻，田中发清叫。\n疏梅有时见，水际含微笑。\n晏裘昔所慕，王氅可同调。\n江练好催诗，公乎今谢朓。",
        "dynasty": "宋",
        "collection_info": null
    },
    {
        "title": "题吕季升谷隠堂兼寄居仁",
        "author": "李处权",
        "content": "莘野隠于耕，傅岩隐于筑。\n叔夜隠于锻，君平隐于卜。\n四子隠不同，抗志俱超俗。\n夫君无所事，扫迹隠于谷。\n优游以卒岁，燕居常慎独。\n方寸湛若水，颜状温比玉。\n白璧无瑕玷，幽兰自芬馥。\n插架万籖书，拥檐千挺竹。\n时乘昃月过，自伴微云宿。\n萧然伏腊余，尚不愧此屋。\n岂曰不愿仕，可以速则速。\n富贵草头露，荣华风中烛。\n止止理固明，知止乃不辱。\n小人无藉在，放浪谢羁束。\n衰年廹饥冻，强颜隐于禄。\n晚食且徐行，分量初易足。\n婆娑一丘壑，雅趣在松菊。\n平生喜文字，终恨窘邉幅。\n顾闻多种秫，迎寒酿已熟。\n更约阮仲容，清谈夜更仆。",
        "dynasty": "宋",
        "collection_info": null
    },
    {
        "title": "陪约之宿东禅",
        "author": "李处权",
        "content": "倦游得兹行，颇惬丘壑性。\n俗虑与秋澄，禅心随夜静。\n灯前见修竹，月下闻清磬。\n未作故山归，空吟长卿咏。",
        "dynasty": "宋",
        "collection_info": null
    },
    {
        "title": "北禅",
        "author": "李处权",
        "content": "老屋不知春，余花纷委雪。\n中有忘言人，截断天下舌。\n我久执情见，终日在谈说。\n一笑示全机，春云满城阙。",
        "dynasty": "宋",
        "collection_info": null
    },
    {
        "title": "送岑婿归许昌",
        "author": "李处权",
        "content": "恨我生不早，不拜苏范岑。\n伥伥斯文中，永叹一何深。\n世家颍川上，万卷修竹林。\n相望群玉府，清风犹至今。\n合好一大事，遗训敢弗钦。\n求之且弥年，齐大肯见临。\n侍郎着清德，温厚如球琳。\n吐而为文章，中有太古音。\n嗣孙固多贤，玉立俱及寻。\n近坦东床腹，执礼不免簪。\n留连岁将晏，离索秋正阴。\n往崇丘索志，用壮爵禄心。\n一杯须重持，为子商声吟。\n当復记衰懦，病懒何可箴。",
        "dynasty": "宋",
        "collection_info": null
    },
    {
        "title": "陪陈叔易汪彦章登浮翠亭",
        "author": "李处权",
        "content": "群峰如高马，飞云若为驭。\n苍翠来无际，摆脱欲仙去。\n我时登兹亭，物色生四顾。\n同行有君子，粲笑随杖屦。\n樵苏自生理，孤烟横匹素。\n归鸟枫树林，天高西日暮。\n不见髯将军，长桥斩蛟处。\n安得起斯人，扶危正天步。\n平生江湖想，齿髮凋行路。\n倘有百斛舟，载酒经烟雾。",
        "dynasty": "宋",
        "collection_info": null
    },
    {
        "title": "环照阁口占呈德良",
        "author": "李处权",
        "content": "高情接巾屦，雅志在丘壑。\n林疏见鸟下，池静闻鱼跃。\n岁月已屡改，风烟只如昨。\n我知造物心，遗子良不薄。\n畏途有豺虎，骇浪有鲛鳄。\n何如远忧患，共此吟啸乐。",
        "dynasty": "宋",
        "collection_info": null
    },
    {
        "title": "抚松堂",
        "author": "李处权",
        "content": "丈人居水南，未省价高索。\n平生丘壑事，长啸天宇窄。\n舍傍五株柳，宛是陶家宅。\n舍南数畆园，似与人境隔。\n方须漉酒巾，渐喜扶老策。\n以兹不愿仕，偶然似彭泽。\n青松手所种，抚之无愧色。\n都忘岁月徂，不受霜霰廹。\n是身等浮云，术也可不择。\n持此百年间，常恐中道画。\n旷哉遗世情，遇我眼不白。\n问我来何时，胡为久于客。\n我官亦易抛，行矣勿多责。\n方从倦飞鸟，望林整归翮。",
        "dynasty": "宋",
        "collection_info": null
    },
    {
        "title": "双松堂",
        "author": "李处权",
        "content": "对植是何年，岩岩挺寥廓。\n风雷已屡起，霜雪终不着。\n先生立其中，偃蹇相参错。\n高标与秀气，鼎足冠伊洛。\n想此堂成初，来贺纷燕雀。\n醉哦渊明句，众鸟欣有託。\n伟哉拔俗姿，闻见穷浩博。\n钟鼎列珍玩，圗史谐至乐。\n小人辱忘年，高义见啸诺。\n讵敢窥藩篱，庶遂饫糟粕。\n南池俯空旷，倒影如衡霍。\n乘月抱琴过，坐石幽弄作。",
        "dynasty": "宋",
        "collection_info": null
    },
    {
        "title": "面山堂",
        "author": "李处权",
        "content": "青山不远人，人自与山远。\n好事或致之，来赴不待挽。\n夫君有丘壑，于此兴不浅。\n昔为谷口郑，今是竹林阮。\n雌黄不挂口，青白常在眼。\n官居真吏隠，衙鼓自早晚。\n常令远趍走，俗冗尽除刬。\n朝夕面苍翠，无事日把醆。\n填门气象豪，入户云烟满。\n诗成足风味，醉墨自舒卷。\n我获一日雅，甚爱王戎简。\n傥无绝交书，定过嵇中散。",
        "dynasty": "宋",
        "collection_info": null
    },
    {
        "title": "十月十日陪张丈奉高雅臣德器凌波亭小酌",
        "author": "李处权",
        "content": "漂流剧东南，所历过所闻。\n始及庐陵郡，俯仰尤不尘。\n朅来未敢忘，事贤友其仁。\n翘翘萧与李，拔萃而多文。\n萧君辞盖寡，空林兰自熏。\n扬鞭舍我去，意欲树殊勲。\n李君舌尚在，真气凌秋旻。\n扫门与我俱，软语迴阳春。\n客舍甲子雨，八荒同一云。\n倾盖有彭子，微言时解纷。\n爱我忘其陋，肯顾罗雀门。\n从容香积饭，可口谢八珍。\n张公丈人行，气宇老而淳。\n舒吴无俗姿，信是德有邻。\n篮舆復聨翩，去指江之津。\n坐中皆我辈，肴蔌来逡巡。\n把盏属形胜，领略难具陈。\n山寒更宜远，江流復沄沄。\n大哉开闢功，孰测造化源。\n挂席者谁子，其来自无垠。\n躭躭载万斛，徴取何其勤。\n落帆占近岸，过逢庆欣欣。\n方矜猗顿富，谁信管鲍贫。\n鸣雁何处来，冥冥初不言。\n亦知箇中好，鸣呼下其群。\n商羊不觉舞，渔父收微缗。\n烟树仅可识，归鸦喧水村。\n我昔观画图，对此犹心存。\n怳若梦中事，有怀携酒樽。\n客子鬬身强，身外安足论。\n无事颇相见，斯言吾所敦。",
        "dynasty": "宋",
        "collection_info": null
    },
    {
        "title": "月夜鼓琴",
        "author": "李处权",
        "content": "清风泛寒露，夜久气转凉。\n恍然幽梦觉，明月及我床。\n披衣起独坐，爱此数尺光。\n兴来御桐君，正始其可忘。\n山高既峩峩，水流亦汤汤。\n方当志获麟，故宜鄙求凰。\n永怀嵇叔夜，復思蔡中郎。\n妙处与心会，乐哉殊未央。",
        "dynasty": "宋",
        "collection_info": null
    },
    {
        "title": "次韵叔羽听琴诗",
        "author": "李处权",
        "content": "峄桐斵孙枝，所取非老大。\n比其爨之焦，孰谓邕也过。\n拂拭见太古，断腹宛蛇卧。\n持来长安市，万口莫能破。\n爱公胸次广，云梦吞几个。\n夜堂发孤弹，风月清入座。\n高山不易赏，白雪久无和。\n且乐舜絃熏，毋事楚臣些。",
        "dynasty": "宋",
        "collection_info": null
    },
    {
        "title": "退老堂",
        "author": "李处权",
        "content": "我公自言老，能事如少年。\n我公自言退，人材望陶甄。\n公功在本朝，本朝方赖焉。\n公德在斯民，斯民宁舍旃。\n中年倦政机，去若浮云旋。\n名山占形胜，筑堂苍翠巅。\n洼樽为壶觞，虚籁为管絃。\n招携足宾客，啸傲穷云烟。\n胸中万卷书，三峡倾词源。\n兴来不停缀，摛华笔如椽。\n登临出妙语，珠玑落清圆。\n不数刘白辈，一斗真百篇。\n裴傅堂绿野，赞皇墅平泉。\n东山谢安妓，五湖范蠡船。\n四子之于公，器业微差肩。\n公之于四子，趣尚并其全。\n公术可活国，公力可迴天。\n苍生望公起，天子忘公艰。\n伫瞻丹凤诏，衮衣来陛前。\n三入知眷殊，一夔见任专。\n发挥中兴业，开闢造化权。\n拯焚而救溺，持危而扶颠。\n雍容復密勿，造膝陈一言。\n长驱卷沙漠，捣穴空腥羶。\n谈笑九州復，懽呼两宫还。\n四海各安堵，六军同晏眠。\n跻民入仁寿，致主登光宣。\n圗像冠云台，勒功照燕然。\n功成了不居，高谢区中缘。\n拂衣赤松游，辟谷求神仙。\n去去蓬莱路，云螭不受鞭。",
        "dynasty": "宋",
        "collection_info": null
    },
    {
        "title": "题周氏棣华堂",
        "author": "李处权",
        "content": "管蔡既失道，周公遂相残。\n召公乃赋诗，棠棣良可观。\n圣贤尚如此，末世讵得安。\n斗粟与尺布，至今兴永叹。\n汝南贤伯仲，乡评蔼芝兰。\n冰清而玉洁，友于甚相懽。\n鸿雁识先后，鹡鸰知急难。\n同衣且共爨，怡怡生理寛。\n埙箎翕和乐，学海闚波澜。\n好爵岂终靳，未用咏考槃。\n他年表门闾，紫荆出檐端。",
        "dynasty": "宋",
        "collection_info": null
    },
    {
        "title": "题瑞松亭",
        "author": "李处权",
        "content": "德积固有源，吉卜可无地。\n要知青囊术，讵尽黄壤计。\n翁族鼎七闽，籍甚月旦议。\n五车闻善训，三迁见深意。\n父子兄弟间，接武广寒桂。\n世方慕朱紫，此道非我贵。\n而今二阮贤，风雅果未坠。\n婆娑竹林下，颇用文章戏。\n诸郎赤凤麟，唾手可高位。\n惟松岁寒质，似抱君子器。\n伟此无情物，胡然效斯瑞。\n天人理则悬，声闻在交际。\n我行几千里，岁晚飘零至。\n升亭整素冠，敬仰动长喟。\n塜木助芊芊，前山益佳气。",
        "dynasty": "宋",
        "collection_info": null
    },
    {
        "title": "召伯祠",
        "author": "李处权",
        "content": "我行出陜右，来升召公堂。\n叹公不可作，祗令吾道伤。\n优哉听讼日，斯民歌乐康。\n善教被南国，美荫余甘棠。\n惟公与周公，左右相成王。\n孰知二公心，千载惟苍苍。\n人不学二南，其蔽犹面墙。\n先圣垂此言，下士其可忘。\n太史述世家，源深者流长。\n公泽亦至今，风烈殊未央。\n再拜仰公像，冠佩犹煌煌。\n徘徊不能去，泪落征衣裳。",
        "dynasty": "宋",
        "collection_info": null
    },
    {
        "title": "题九江徐使君眄柯亭",
        "author": "李处权",
        "content": "庭植何夭矫，苍皮余雨溜。\n本非寻常材，岁月方成就。\n伟此萧散姿，眄睐揖孤秀。\n慕陶筑斯亭，千载可同臭。\n引杖步嘉荫，携书席永昼。\n舒啸一徜徉，清风满怀袖。\n更想五老峰，杰卓立癯瘦。\n何因借羽翮，接踵宾裾后。",
        "dynasty": "宋",
        "collection_info": null
    },
    {
        "title": "次韵陈叔易三首  其一",
        "author": "李处权",
        "content": "草碧波復绿，南浦愁送君。\n君行将何之，怆指南北云。\n相思无早晚，生离无近远。\n悠悠闗塞阻，杳杳音信断。\n青灯挑已尽，夜长方展转。",
        "dynasty": "宋",
        "collection_info": null
    },
    {
        "title": "次韵陈叔易三首  其二",
        "author": "李处权",
        "content": "东邻有艳妇，倾城室家索。\n西邻有贞妻，空闺守葵藿。\n良人万里去，岂为铅华落。\n君心谅不移，妾命由来薄。\n天地终无情，人生復何託。",
        "dynasty": "宋",
        "collection_info": null
    },
    {
        "title": "次韵陈叔易三首  其三",
        "author": "李处权",
        "content": "马鸣旌斾摇，雪满闗山道。\n白草连云中，羊肠復萦绕。\n别离工损神，宿昔已枯槁。\n却望南飞鸿，惊弦亦虚憍。\n祗应马上曲，偏能写怀抱。",
        "dynasty": "宋",
        "collection_info": null
    },
    {
        "title": "将游西池偶书",
        "author": "李处权",
        "content": "去年客中愁，忽忽意未伸。\n归来媚儿曹，行乐犹及辰。\n融怡帝乡日，浩荡天街春。\n物色岂不好，所思难重陈。\n婉娈有能事，朱絃妙通神。\n从容兰臭言，事事皆可人。\n关河一乖隔，梦想清洛濵。\n况乃行止间，愧负匏瓜身。\n情随节物改，事逐风景新。\n踌躇不自释，渌酒徒芳辛。\n明朝更牵强，接踵肥马尘。\n凌波固可慕，解佩良无因。\n青翼不復来，怅望瑶池津。",
        "dynasty": "宋",
        "collection_info": null
    },
    {
        "title": "纪鹤",
        "author": "李处权",
        "content": "青松百尺余，宛彼山之陲。\n白鹤巢其高，皂鹤巢其卑。\n红鹤不敢来，下巢枫树枝。\n阳春一动荡，百鸟俱蕃孽。\n绸缪各尽力，草草成藩篱。\n卵翼与哺育，不媿乌鸟慈。\n清晨求食去，鼓翼远奋飞。\n斯须復来还，亦有蛇鳣随。\n引颈鸣相呼，所忧非渇饥。\n不日毛羽成，颉颃下陂池。\n浴之以清泠，弄影相娱嬉。\n既久遂不来，远举将何之。\n高山与深林，浩荡信所归。\n明年又当至，復作今所为。\n我为唐虞世，鸟巢何所窥。\n乱来纒兵火，杀气满四维。\n人群失安居，恨无羽翰施。\n偶此共偷生，偪仄何可辞。\n忧患亦所同，去就可弗思。\n网罗非尔事，弹射不尔私。\n近辞燕雀喧，远与鸿鹄期。\n相望在寥廓，大翮如云垂。\n时来松树间，听我哦此诗。",
        "dynasty": "宋",
        "collection_info": null
    },
    {
        "title": "玉簪花",
        "author": "李处权",
        "content": "秋露日以繁，秋气日以清。\n爱此堂下花，色好香满庭。\n藉之青玉叶，表以白玉英。\n微风过披拂，小雨来滋荣。\n我老味更薄，与世无復情。\n頽然衰病余，见花犹眼明。\n俗客不到门，取琴花前横。\n小童为席地，取酒花前倾。\n昔人工比物，言簪岂虚名。\n愿登君子首，雅与冠弁并。",
        "dynasty": "宋",
        "collection_info": null
    },
    {
        "title": "溪桥",
        "author": "李处权",
        "content": "昔人爱仙掌，归时倒骑驴。\n风味顾不浅，岂以俗士拘。\n我来过溪桥，效颦返肩舆。\n异世颇同怀，往者不可呼。\n是时秋冬交，霜后木落疏。\n人家在窈窕，溪山如画圗。\n我老尚羁束，媿尔鹜与鳬。\n川光媚烟景，沿戏得自如。\n人生一世间，过眼皆空虚。\n偶然及胜践，临览復起予。\n尚当风月夕，藉地倒一壶。\n意亦不在酒，得句聊自书。\n谁能五侯门，长铗归来乎。",
        "dynasty": "宋",
        "collection_info": null
    },
    {
        "title": "听照旷尘外琴",
        "author": "李处权",
        "content": "老全冰玉姿，不受一滓尘。\n弹琴看飞鸿，自是千载人。\n幽兰写国香，白雪迴阳春。\n邈视嵇阮流，不肯加冠巾。\n丝桐得心法，二子入室亲。\n高山与流水，领略难具陈。\n前年出闗意，浩荡谁能驯。\n跌足兵火围，所遇多苦辛。\n却来湖上寺，翳拂坐石门。\n颇有名胜士，宛然交道存。\n寄书亦及我，匪但通寒温。\n问我能来无，媿负匏瓜身。\n翩然如野鹤，接羽凌秋旻。\n过我晋陵郡，促轸风露新。\n谐和下鸾凤，幽怨出鬼神。\n老全殆不没，千古名知津。\n漂流更丧乱，我生乃不辰。\n见子颜色开，慰我羁旅魂。\n我心亦清苦，久愿丘壑邻。\n何时舟载月，一弄秋江濵。",
        "dynasty": "宋",
        "collection_info": null
    },
    {
        "title": "翁士特李似表相过小酌分题得踯躅",
        "author": "李处权",
        "content": "我无锦绣肠，而居锦绣谷。\n春风二三月，山花名踯躅。\n芳鲜照寒涧，窈窕映修竹。\n化工亦耐事，造物能委曲。\n不知几猩唇，贷此色可足。\n看久直欲燃，况乃手未触。\n杖藜两幅巾，人物俱惊俗。\n方观笔端妙，更对杯中醁。\n念昔嵩少步，千层上云麓。\n政似徐熈圗，写生开百幅。\n怀归阻兵火，梦想如在目。\n会当返昇平，柴车驾黄犊。",
        "dynasty": "宋",
        "collection_info": null
    },
    {
        "title": "家君为张丈明叔段丈处厚作诗集序小子赞之",
        "author": "李处权",
        "content": "二老学而穷，超然以诗鸣。\n雍容三百篇，一一韶与韺。\n挺特汜水诗，彊梁与古争。\n寂寥会隠篇，澹荡遗心营。\n珠玑沦瓦砾，有时应夜明。\n过者剧千万，岂无一不盲。\n我父实久要，早以文会并。\n兹来唱无和，樽酒怀平生。\n遗篇乃见属，悼往泯厥声。\n歘然奋长笔，摭实无过情。\n而今且谁託，两族俱凋零。\n从古作者意，所务非近程。\n徐观百年内，污世曷足名。",
        "dynasty": "宋",
        "collection_info": null
    },
    {
        "title": "寄题向伯恭芗林",
        "author": "李处权",
        "content": "芗林近知名，怅望江干路。\n无因从之游，梦魂几飞去。\n侍郎天下士，器识廊庙具。\n诗似王右丞，文如韩吏部。\n勇退不待年，苍生思谢傅。\n幽栖新卜筑，日涉已成趣。\n人物在篮舆，风流称椶屦。\n身閒鱼鸟近，心远烟霞聚。\n浄几展圗书，疏帘约风露。\n时倾清浊酒，唤客坐飞絮。\n江鳞白可脍，野雀黄堪茹。\n懽言忘宾主，脱帽方箕踞。\n手挥玉麈尾，故自有佳处。\n拄颊欲招隠，捻髯知得句。\n快当走尺书，径拉王文度。",
        "dynasty": "宋",
        "collection_info": null
    },
    {
        "title": "次韵张匡山使君郡斋对雨效韦苏州体",
        "author": "李处权",
        "content": "坐啸凝香雾，卷帘松竹青。\n新霜戒微寒，远日朝霞赪。\n过午时云族，其蒙见初零。\n萧萧打叶响，沥沥依檐声。\n幽鸟故格磔，寒蜂自竛竮。\n椶君曲江裔，句含万古情。\n端知意有在，復契心所冥。\n至哉蒙庄言，为善无近名。\n天弢久已解，世网讵可撄。\n寄谢夸毗子，胡然事蝇营。",
        "dynasty": "宋",
        "collection_info": null
    },
    {
        "title": "次韵元章黄冈春雪督二侄诗课",
        "author": "李处权",
        "content": "夜雪驳群峰，春寒僵万木。\n山斋无所为，高卧仰看屋。\n冻云飞不去，就我檐下宿。\n平生柴夫子，能事立于独。\n蚤直渭水鈎，晚怀荆山玉。\n陆地讵能沉，世侯终必復。\n不见林中兰，无人亦芬馥。\n暮年一丘壑，避地歌同谷。\n散诞水石间，清凉日三沐。\n笑人强解事，闭门作龟缩。\n一世竟何成，万事蛇着足。\n二侄瑞家庭，贯穿经史椟。\n才如射虎将，中石犹饮镞。\n诗成出连璧，墨妙粲笺幅。\n乃知作者心，求益不求速。\n我年及学易，方究大小畜。\n翛然对此君，苦节更森束。\n嗟今但洋洋，悼往宁逐逐。\n愿借邺侯书，尽阅三万轴。\n无因访煨烬，叹惜邯郸目。",
        "dynasty": "宋",
        "collection_info": null
    },
    {
        "title": "雨望",
        "author": "李处权",
        "content": "寒望暮雨来，隠见田中路。\n纷纷黄雀起，冉冉行人度。\n长林相蔽亏，连冈莽迴互。\n莫作异乡悲，百年均暂寓。",
        "dynasty": "宋",
        "collection_info": null
    },
    {
        "title": "望灵石",
        "author": "李处权",
        "content": "杖藜出望江郎峰，清辉秀气在眼中。\n当年何人运神斧，劖削碧玉成芙蓉。\n平地崛起五千仞，浮云落日当秋空。\n东西南北千里间，他山莫敢来争雄。\n英灵往往在人物，异时杰出闻数公。\n伟哉高厚职覆载，储精毓粹良未穷。\n畸予家世本伊洛，四时行乐都忘慵。\n楼台面面得形胜，锦屏女几鸣皋嵩。\n十年戎马断归路，流落江湖今一翁。\n平生所得在黄卷，昔贤今圣独见容。\n青衫憔悴百寮底，犹欣收此笔砚功。\n声名突兀不磨灭，要与此峰相始终。",
        "dynasty": "宋",
        "collection_info": null
    },
    {
        "title": "歳晚诸君送酒赋长歌以谢之",
        "author": "李处权",
        "content": "我有经纶天下之大志，陶冶万物之雄心。\n上书几欲自荐达，君门无籍不可寻。\n归来抚剑星斗近，老去援琴山水深。\n混迹渔樵友麋鹿，兴发时为梁父吟。\n雾雨方寒蔽林薮，黄狐跳梁苍兕吼。\n歳云暮矣人白头，纳履踵决衣见肘。\n茫茫大块宁终久，青史功名谁不朽。\n昔贤达观有至言，破除万事无过酒。\n朝来叩关闻剥啄，长鬚致简喜且愕。\n满壶倾写清若空，一釂衰颜返丹渥。\n此物难从俗士论，古今与世收奇勲。\n寒谷可以迴阳春，浇风亦使还其淳。\n书生分量当饮温，圣清贤浊何用分。\n浊醪有妙理，引人着胜地。\n乘坠且不知，焉知物为贵。\n扬雄嗜饮而家贫，玄嘲尚白费解纷。\n屈原独醒良自苦，湘纍空有些招魂。\n一石亦醉淳于髠，五斗解酲刘伯伦。\n卧舆当道陶渊明，骑马似船贺季真。\n吏部有时甘盗瓮，丞相他年容吐茵。\n古人已往不復见，忽然举觞如对面。\n穷通得丧寓于此，旦暮方齐死生变。\n拍浮池中固不恶，曲垒糟丘仍不薄。\n一杯一杯復一杯，身世兼忘乃真乐。\n不可一日无此君，今吾于酒而亦云。\n安得四海尽种秫，春台寿域长醺醺。",
        "dynasty": "宋",
        "collection_info": null
    },
    {
        "title": "士贵要予赋水轮因广之幸率介卿同作兼呈郭宰",
        "author": "李处权",
        "content": "吴侬踏车茧盈足，用力多而见功少。\n江南水轮不假人，智者创物真大巧。\n一轮十筒挹且注，循环下上无时了。\n四山开闢中沃壤，万顷秧齐绿云遶。\n绿云看即变黄云，一歳丰穰百家饱。\n今年小荒人菜色，斗易衾稠逮昏晓。\n古来善政抑兼并，贫富相通俗淳好。\n闭籴待价良忍哉，客主遑遑不相保。\n令尹贤于郑子产，视民恐伤心皎皎。\n朝来戒谕甚丁宁，令下翕然风偃草。\n我今亦有在陈厄，回首田园迹如扫。\n他年归计一廛氓，抱瓮甘同汉阴老。",
        "dynasty": "宋",
        "collection_info": null
    },
    {
        "title": "次士特韵寄德久牧之",
        "author": "李处权",
        "content": "家山凿龙似修眉，中有伊川寒更绿。\n吾庐亦復远城市，舍下清流环几曲。\n四时幽人共吟醉，饮若长鲸杯要覆。\n三年芳草怨王孙，定有金钱无处卜。\n南征际会竹林阮，兵厨况有酒百斛。\n夫君笔力抵万钧，所当穿彻如强镞。\n义形抗论及朝政，正容凛若冰霜肃。\n因君远忆邹与张，畴昔之言皆可復。\n二士揭揭庙堂器，用之艰难一夔足。\n空令两行壮夫泪，回首尽向燕云哭。\n我心之忧正谓是，夜中兴嘆仰看屋。\n相思歳尽书不来，念我衣单体生粟。",
        "dynasty": "宋",
        "collection_info": null
    },
    {
        "title": "再次士特韵",
        "author": "李处权",
        "content": "爱君直似朱丝绳，遇物可折不可曲。\n三仕无喜已无愠，肯学时人走巫卜。\n平生不作吠尧事，乘矢犹闻去其镞。\n至今莫可奸以私，尊视正冠何太肃。\n归来田园不改旧，歳寒见此猗猗绿。\n绝交未怪孔方兄，有酒盈樽书满屋。\n小人倾盖已蒙润，遗我珠玑不论斛。\n使我竟夕搜枯肠，鱼目非珍何敢復。\n我今已似云无心，江湖不说虚舟覆。\n言乘下泽与款段，早莫少游良易足。\n惯看赤脚老婢悲，亦任索饭痴儿哭。\n皇天其忍杀善类，支离亦受三钟粟。",
        "dynasty": "宋",
        "collection_info": null
    },
    {
        "title": "听弹广陵",
        "author": "李处权",
        "content": "时风正薫弹广陵，乱世掩抑吚嚘声。\n孰谓嵇康敢不臣，此心炯炯难自明。\n荒楸古墓鬼神啸，大泽深山龙鳯惊。\n我来听此可无语，天乎孰谓得其平。",
        "dynasty": "宋",
        "collection_info": null
    },
    {
        "title": "普月新寮",
        "author": "李处权",
        "content": "百年均梦幻，俯仰在一室。\n况乃物外人，身闲有余力。\n朝来忽改作，轩牖开虚寂。\n匡床竹火炉，棐几贝叶帙。\n清风常入座，飞尘不霑席。\n煑茗焚香净扫除，剩种松杉障西日。",
        "dynasty": "宋",
        "collection_info": null
    },
    {
        "title": "陪曾宏父登冷泉亭望飞来峰",
        "author": "李处权",
        "content": "何年此峰独飞来，群山让秀中崔嵬。\n神刓天画不可状，仰视孤高摩斗魁。\n藴灵产此万珍木，隆霜几度森不摧。\n异僧一见乃能识，击洞果有猿声哀。\n灵隠之南天竺北，筑亭结屋初谁媒。\n直疑朱夏落冰雪，亦恐白昼藏风雷。\n槛泉清可数毛髪，白石齿齿如琼瑰。\n参差透影微日下，淅沥生籁长飔迴。\n恍然若欲学蝉脱，洗眼绿净无纤埃。\n已将缨尘付流水，更以屐齿留苍苔。\n南丰家世有人物，幅巾藜杖同裴徊。\n剧谈抵掌共相对，惜无玉酒倾金罍。",
        "dynasty": "宋",
        "collection_info": null
    },
    {
        "title": "先仲微仲纯仲三兄过普明寺赏雪分韵得饮字",
        "author": "李处权",
        "content": "涉春徂冬祷雨雪，皇天靳此云何甚。\n儿童晓报六花飞，失喜鈎窗犹屡审。\n荒渠断溜冰已合，度雁停号口应噤。\n望中玉树散枝柯，二室峰峦张素锦。\n我家西邻有胜概，杖履清携冒凝凛。\n平生不作儿女欢，此地适谐文字饮。\n浊醪冰蔬荐重味，燃鼎当炉肆烹饪。\n诗豪遽发要分吟，頼此放过新弛禁。\n归来老匠已先成，定笑才悭弗胜任。\n惜哉初无田二顷，徒偕雀鼠贺登稔。\n堂堂大尹燮理才，嘉瑞应祈当奠枕。\n书生醉饱何为者，鼻息如雷但酣寝。\n明朝更约提石缾，来试壑源最高品。",
        "dynasty": "宋",
        "collection_info": null
    },
    {
        "title": "短歌送范彦行",
        "author": "李处权",
        "content": "海上芳敷有瑶草，采而食之颜不老。\n海中翕赩有骊珠，探而得之形不枯。\n赤乌玄兔未同宿，姹女婴儿自相逐。\n深存踵息通三关，升降出入无时閒。\n九转七返成大还，功高行满起人寰，凌虚一举三神山。",
        "dynasty": "宋",
        "collection_info": null
    },
    {
        "title": "次韵德基效欧阳体作雪诗禁体物之字兼送表臣才臣友直勉诸郎力学之乐仍率同赋  其一",
        "author": "李处权",
        "content": "朝来冻坐如缩龟，不闻打窗那得知。\n江南地暖亦有此，惊心远自龙沙吹。\n六一居士最能赋，东坡先生追捻髭。\n腐儒得句亦起舞，砚寒沃笔浮轻澌。\n征尘暗天铁马健，衣冠南奔身世危。\n兄弟相望音信绝，梳头纷纷满面丝。\n裋褐袖手如怀冰，车马不来奚所为。\n前年毗陵雪盈尺，蟹螯犹记左手持。\n归来浩歌仰看屋，夜深凛凛粟满肌。\n室中老妇几兴嘆，膝下奈此号寒儿。\n今年造物颇垂顾，税驾仁里懽此时。\n杀鸡为黍朝夕事，苦节诸郎方下帏。\n起看松竹有特操，坐对溪山无俗姿。\n刘子唱高和弥寡，要当独醒歠其醨。\n已呼稚子来候门，更戒黄童无扫墀。\n十千不向楼头贳，一蓑正忆江上披。\n五陵之客夸轻肥，呼鹰逐兽广莫驰。\n五侯之第事豪侈，珊瑚照耀金屈巵。\n岂如高举纵清赏，鈎帘一目万景随。\n亦有末至居客右，其言不让故哂之。",
        "dynasty": "宋",
        "collection_info": null
    },
    {
        "title": "次韵德基效欧阳体作雪诗禁体物之字兼送表臣才臣友直勉诸郎力学之乐仍率同赋  其二",
        "author": "李处权",
        "content": "枯肠服气如寿龟，穷冬却扫百不知。\n开门忽见雪满地，纵横浩荡春正飞。\n入隙时欣点万卷，仰檐不见霑吟髭。\n松林冥冥起薄雾，涧水活活生微澌。\n清可洗心明洗目，卑且不污高不危。\n残粧如见寿阳面，不食可怜姑射肌。\n书生长年营口腹，颇似蜘蛛空吐丝。\n身将老矣厄离乱，我生之初尚无为。\n百篇落落或能赋，一杯炯炯须重持。\n崆峒漫倚防身剑，枉负平生作男儿。\n回首农桑三万里，无復贞观开元时。\n恭惟天子尚勤俭，早集书囊为殿帷。\n一朝随仗过沙漠，落日风尘龙鳯姿。\n此时燕山士如虎，寒多况乃秫酒醨。\n肉食岂堪茹毛苦，应念靴鸣集赤墀。\n尘沙错落赭黄暗，貂狐独向寒风披。\n关山寂寞草树死，指点射猎方奔驰。\n心益不忘尝胆事，望云遥祝万寿巵。\n向来窃取名器者，扈圣曾无一夫随。\n忠臣义士愤切骨，皇天后土傥鉴之。",
        "dynasty": "宋",
        "collection_info": null
    },
    {
        "title": "浴罢",
        "author": "李处权",
        "content": "泉汤瀹肤垢如失，振衣坐觉神充实。\n挹其寒冽事清盥，三嚥逾甘过饴蜜。\n华清之池故有名，玉莲出水香雾生。\n可怜妃子汗犹湿，已闻伐鼓渔阳声。\n我思行吟泽畔者，梦想沧浪归濯缨。",
        "dynasty": "宋",
        "collection_info": null
    },
    {
        "title": "次韵刘端礼兼简王民瞻郭进道",
        "author": "李处权",
        "content": "从来膏粱鄙世胄，岂知牛后与鷄口。\n况乃末俗交道衰，时态纷纷翻覆手。\n刘君门多长者辙，俗子驱车未容蹂。\n斯文博约有王郎，正如白二得元九。\n子猷无事只种竹，渊明有巾惟漉酒。\n万钟五斗唾不顾，冷笑纍纍印如斗。\n我今已无田园归，身外宁论婚嫁有。\n卞和三献已两刖，被褐会当逢一剖。\n今君家世自汾阳，汉相人物何堂堂。\n坐使斯民歌乐康，岂弟之化如龚黄。\n趣君移具过吟窗，羽虫得时已飞扬。",
        "dynasty": "宋",
        "collection_info": null
    },
    {
        "title": "谢徐献可送款识刻",
        "author": "李处权",
        "content": "九江使君何殷勤，千里遗我款识文。\n夏匜商钟迄周鼎，良工模刻锱铢分。\n先秦述作知渊源，相斯不绍嗟无传。\n历载数千如昨日，人与宝器名俱镌。\n使君雅尚心绝俗，考古稽疑如不足。\n搜罗遐迩极闻见，附益之功思更续。\n曾奉宣和乙夜观，万丈光芒牛斗寒。\n兵戈散落人间世，神护往往投衣冠。\n时去事非空叹息，玊轴牙籖蛛网织。\n载行何啻数橐驼，变故纷纷岂人力。\n烟尘翳没咸阳道，尺璧寸珠沉野草。\n秋风吹梦入长安，白髪苍颜日枯槁。",
        "dynasty": "宋",
        "collection_info": null
    },
    {
        "title": "梦江彦文",
        "author": "李处权",
        "content": "春寒苹末风尤劲，过雨山林都眼净。\n西江天来泻明镜，劈箭孤帆飞小艇。\n中有丈人若冰壶，冰为眸子玊作肤。\n黄河逆流沧海枯，彷佛羡门丹丘徒。\n仙风道骨何敷腴，烟霞之姿远见揖。\n弭棹芳洲招我急，野人竭蹷抠衣入。\n酌之瑶丹饫琼汁，荐以金桃露犹湿。\n御寇衣袂方泠然，岸巾笑拍洪崖肩。\n交梨火枣开心田，木钻石盘今已穿。\n青鞋布袜白行纒，游戏人间五百年。",
        "dynasty": "宋",
        "collection_info": null
    },
    {
        "title": "送李巨源",
        "author": "李处权",
        "content": "我世君家居里同，异时德邻饱过从。\n论文高摘屈宋艶，结交远蹑管鲍踪。\n嗟我不识丈人行，喜君雅有前辈风。\n靖康三月虎狼去，长安城中一再逢。\n笑谈未了已吹断，五年千里一转蓬。\n只知兵戈事奔窜，岂料樽酒陪从容。\n清溪照人山入座，鸎声已老春事空。\n人生一世太草草，客舍百事尤怱怱。\n和文已远典型在，芝兰玊树庭砌中。\n况君屡持使者节，至今能声满河东。\n丞相方须幕中画，国士之顾必所蒙。\n开元贞观望公等，天子不在咸阳宫。",
        "dynasty": "宋",
        "collection_info": null
    },
    {
        "title": "赠叶生",
        "author": "李处权",
        "content": "带如当风衣出水，曹吴丹青古莫比。\n一时更有刘与杨，妙手斲泥端及此。\n叶生心匠何瓌奇，异代同声人所推。\n颇甘蔬饭绝肉想，神物自应来护持。\n花鬘珠冠宝月相，补陀宝山移海上。\n净缾杨柳翠鹦鹉，突兀惊人焕寻丈。\n十六尊者初不同，俨然肖貌清而雄。\n或伏猛虎制毒龙，或飞锡杖凌虚空。\n伟哉功刮造化窟，凛发天风肃毛骨。\n来观堵立万口传，坐看声名从此出。",
        "dynasty": "宋",
        "collection_info": null
    },
    {
        "title": "贺雨",
        "author": "李处权",
        "content": "太歳治水十二龙，春夏用事秋罔功。\n半年不雨人作恶，禾苖枯槁井泉涸。\n使君勤政首劝农，忧国如家愿年丰。\n斋居意祷天已通，四山升云野返风。\n雨脚如麻未断绝，檐溜连宵声不歇。\n竞报兼并发仓廪，千里欢呼舞童耋。\n上帝犹怒勑雨师，群龙鞭后不敢迟。\n帝力于民民岂知，始我公田毕及私。\n槁苖復起井泉涌，更闻击鼓歌鱼梦。\n庙堂行拜富民侯，归作商家霖雨用。",
        "dynasty": "宋",
        "collection_info": null
    },
    {
        "title": "次韵刘彦冲醉歌",
        "author": "李处权",
        "content": "家山回首三千里，世乱身危今老矣。\n由来客子鬬身强，敢弗加餐慎行李。\n闽中此地称多贤，招我作邻密且迩。\n二子人物夙所慕，倾盖忘形到汝尔。\n刘郎能事出世家，胜韵那知集于此。\n人生多计纔狙公，朝暮不离三四中。\n我今一食日还併，士也乃有如此穷。\n爱酒犹能致山简，清谈兼喜对王戎。\n异时掉臂五侯门，解纷堪作滑稽雄。\n如今流落百无用，夜起捋鬚问苍穹。\n白髪萧萧不胜理，客舍灯花虚作喜。\n怜君咳唾是珠玑，照眼陆离光棐几。\n惜不当年夺绣袍，枉着词锋夸孟劳。\n遣我黎明拥吟鼻，寒蝉抱叶空哀号。",
        "dynasty": "宋",
        "collection_info": null
    },
    {
        "title": "喜贼退",
        "author": "李处权",
        "content": "父母之邦岂復雠，人情至此乃可忧。\n刺史县令方坐视，久矣肉食无远谋。\n崇墉可当天设险，烟火惊奔无一点。\n可怜缩手俱就毙，不见一夫来袭掩。\n清晨诸家好音至，说贼回戈马回辔。\n玉帛子女既充牣，捆载而归乃真退。\n妻孥向来便伸眉，将军凯旋亦班师。\n身长八尺剑三尺，缓带轻裘有设施。",
        "dynasty": "宋",
        "collection_info": null
    },
    {
        "title": "翁士特借韵见及復答之",
        "author": "李处权",
        "content": "许国以身身反辱，十日呼天鬓凋绿。\n蛮貊直倚忠信行，我心不疑顾何卜。\n生喜柴愚恶鮀佞，封侯岂谓能鈎曲。\n可怜论交道大丧，云雨纷纷手翻覆。\n望郎胸中横万卷，日破千篇酹一斛。\n雅好上取唐虞器，多闻远识肃慎镞。\n桃李不言自成蹊，家法整如官府肃。\n四海人高悬犊鼻，定知不作穷途哭。\n郎君天池渥洼种，堕地惊人千里足。\n夜光联璧乃暗投，刮膜金篦快三復。\n草玄正忆扬雄宅，我今皇皇未有屋。\n余波岂止九里润，周也意在监河粟。",
        "dynasty": "宋",
        "collection_info": null
    },
    {
        "title": "次韵端礼谢郭宰载酒相访之什",
        "author": "李处权",
        "content": "贤哉令尹出名胄，百里歌谣不容口。\n岂弟父母今信之，视民恐伤如足手。\n讼庭端可置雀罗，若网在纲无杂糅。\n万顷之陂黄叔度，云梦何止吞八九。\n潘岳无事只种花，陶潜有巾惟漉酒。\n三公九卿唾不取，金印从渠大如斗。\n刘君语默端可人，固知十室忠信有。\n五经腹笥贯今古，决疑索隠如瓜剖。\n小圃风烟似洛阳，翠微不减绿野堂。\n会闻激烈歌时康，不负抵掌工雌黄。\n何时赠扇乃有语，向来仁风已奉扬。",
        "dynasty": "宋",
        "collection_info": null
    },
    {
        "title": "送庾侄亲迎延平李先生家",
        "author": "李处权",
        "content": "庾郎吾家千里驹，朝暮勤苦读父书。\n少年绰有老成态，月旦考订评乡闾。\n明当别我择贤妃，结束琴剑谁挽裾。\n春空吹晴惠风畅，烟草弄色和气舒。\n野桥融洩柳絮合，石岸惨怆鸣鶢鶋。\n乘龙有期弗获饯，数椽政葺渊明庐。\n旅愁冥思莫排遣，离恨挂臆难扫除。\n况当春晚气暄淑，着体欲醉甘醴如。\n修程所嘱盖养摄，礼毕早办双飞舆。\n妇翁传道世大儒，习俗再使淳古初。\n稔知贤舅继家学，子如从之师有余。\n归来阿叔待审订，义路礼门从广居。",
        "dynasty": "宋",
        "collection_info": null
    },
    {
        "title": "双溪堂晚集",
        "author": "李处权",
        "content": "北风呼云生夕阴，小松稚竹俱萧森。\n双溪主人不孤斟，好文尚类肯见寻。\n坐中少监乐登临，清谈亹亹知古今。\n有句不吐藏之深，而令下士寒螀吟。",
        "dynasty": "宋",
        "collection_info": null
    },
    {
        "title": "游石桥",
        "author": "李处权",
        "content": "御风缥缈云霞衣，骖龙翳鳯相追随。\n三秀为粮桂为醑，玉笛送酒双童吹。\n樵歌已换人间世，未了岩前一局棋。\n桃源归路咫尺迷，醉眼疑在扶桑西。\n仙人授我长生诀，俄而梦觉鸣天鷄。",
        "dynasty": "宋",
        "collection_info": null
    },
    {
        "title": "张元览追和东坡咏梅要予同赋",
        "author": "李处权",
        "content": "江空月挂疏梅村，生香湔祓何郎魂。\n亭亭自是尘表物，玉质敢有烟埃昏。\n西州风土似南国，高树缭台丞相园。\n居然志士节独苦，炯若德人颜更温。\n至今往往入幽梦，梦去折花迎朝暾。\n寇来一炬半月红，伤心无处求朱门。\n君知行乐不可缓，中圣友贤余勿言。\n侍郎堂西腊前破，唤取我辈斟洼樽。",
        "dynasty": "宋",
        "collection_info": null
    },
    {
        "title": "文度以大笏见遗奇伟特甚非鄙人所称拟柏梁体廿句以谢然他日出处断不负此笏老狂不衰聊供一笑云",
        "author": "李处权",
        "content": "南越巨象何壮哉，齿牙脱落歳几枚。\n削木混真易以埋，玩视常恐生怒猜。\n良工到手能剪裁，成此大笏莫与偕。\n远随舶贾凌涛雷，论贾奚啻百琼瑰。\n异贶忽自王孙来，珍藏十袭敢遽开。\n莹如截玉无纤埃，照人冰彩满袖怀。\n惟君许我王佐才，我亦自负刚不摧。\n他年致主登中台，垂绅峩弁直斗魁。\n正色凛凛天可回，帝傍奸佞须击排。\n恢復洪业平泰阶，写之丹青上云台。",
        "dynasty": "宋",
        "collection_info": null
    },
    {
        "title": "怀陆仲仁",
        "author": "李处权",
        "content": "陆郎好古心不俗，雅似王郎爱修竹。\n绿阴清昼坐焚香，想见人琴两如玉。\n尺书招我我未暇，兴发从君醉醽醁。\n秋风满院木樨繁，明月飞来花底宿。",
        "dynasty": "宋",
        "collection_info": null
    },
    {
        "title": "观渔",
        "author": "李处权",
        "content": "老渔取鱼倍知津，设网提纲疑有神。\n船头兀坐如鸱蹲，忽然一举千百鳞。\n涎沫盈筥趋早市，掌握铜腥俱是利。\n陂湖漠漠水连天，尽欲留为子孙计。\n书生白首困嚅嗫，世乱身危舟一叶。\n君不见孟尝门下客三千，此日冯驩正弹铗。",
        "dynasty": "宋",
        "collection_info": null
    },
    {
        "title": "闯山亭",
        "author": "李处权",
        "content": "亭皋树林五月寒，坐损秀爽披孱颜。\n使君清雅颇好事，妙墨风流名闯山。\n云归雨罢作佳色，山在杳霭空蒙间。\n烟中合还展屏障，鸟外纡余堆髻鬟。\n疏帘捲尽一搔首，决眦荡胸如可攀。\n江头好山不知数，供给骚人犹等閒。",
        "dynasty": "宋",
        "collection_info": null
    },
    {
        "title": "简柴端叟",
        "author": "李处权",
        "content": "笔端落落曳十牛，老气飘飘横九州。\n河伯未睹北海若，鲁人未识东家丘。\n豪户但余酒肉臭，要涂秖益衣冠羞。\n旦评公议百年后，此士斯文班马俦。",
        "dynasty": "宋",
        "collection_info": null
    },
    {
        "title": "西亭",
        "author": "李处权",
        "content": "江南形胜地，列坐肆遐观。\n气象天围大，溪山眼界寛。\n远风来绿野，返照上朱栏。\n更待秋澄澈，重寻落帽欢。",
        "dynasty": "宋",
        "collection_info": null
    },
    {
        "title": "简彦冲兄弟",
        "author": "李处权",
        "content": "过午时云簇，膏春暝雨簁。\n石苔先受色，桃叶復含滋。\n客舍居难穏，家书到毎迟。\n二公俱强饭，宗社要扶持。",
        "dynasty": "宋",
        "collection_info": null
    },
    {
        "title": "简江二十丈",
        "author": "李处权",
        "content": "旅泊桐庐郡，溪山过所传。\n稍寛游子恨，知有丈人贤。\n水落鱼鰕聚，林疏橘柚悬。\n淹留拚宿醉，卧扣月中船。",
        "dynasty": "宋",
        "collection_info": null
    },
    {
        "title": "戏简秦处度",
        "author": "李处权",
        "content": "淮海秦夫子，相逢又十年。\n好诗无漫与，爱酒不虚传。\n夜寺云连榻，秋江月满舩。\n不知嵇叔夜，何得绝交篇。",
        "dynasty": "宋",
        "collection_info": null
    },
    {
        "title": "简知章",
        "author": "李处权",
        "content": "野老元同社，柴门不上关。\n喜君捐俗事，令我破愁颜。\n宿雨生流水，春云媚远山。\n何当事鷄黍，把酒坐忘还。",
        "dynasty": "宋",
        "collection_info": null
    },
    {
        "title": "道夫惠诗为和五首  其一",
        "author": "李处权",
        "content": "饭已抄云子，杯仍致曲生。\n青梅方弄色，黄鸟已无声。\n世态穷尤见，吾心老更明。\n从来文字饮，意不在倾城。",
        "dynasty": "宋",
        "collection_info": null
    },
    {
        "title": "道夫惠诗为和五首  其二",
        "author": "李处权",
        "content": "独醒非我事，多难亦吾生。\n将相知无种，文章怕有声。\n且当乘款段，无復谒承明。\n使我忘羁旅，絃歌近武城。",
        "dynasty": "宋",
        "collection_info": null
    },
    {
        "title": "道夫惠诗为和五首  其三",
        "author": "李处权",
        "content": "山云谈次改，溪水坐来生。\n白鸟饥逾静，苍蝇饱不声。\n令君真子产，墨客陋弥明。\n回首人间世，尘埃望赤城。",
        "dynasty": "宋",
        "collection_info": null
    },
    {
        "title": "道夫惠诗为和五首  其四",
        "author": "李处权",
        "content": "不恨青春去，唯愁白髪生。\n日长宜燕乳，水满自蛙声。\n念我心方逝，逢君眼渐明。\n刚肠三尺剑，光彩动丰城。",
        "dynasty": "宋",
        "collection_info": null
    },
    {
        "title": "道夫惠诗为和五首  其五",
        "author": "李处权",
        "content": "水陆劳千里，诗书误半生。\n山开南国翠，鸟已故园声。\n会是豺狼静，方瞻日月明。\n牵羊今古恨，洒血望占城。",
        "dynasty": "宋",
        "collection_info": null
    },
    {
        "title": "士特倒用韵作元日復和",
        "author": "李处权",
        "content": "觅醉无千日，浮家又一春。\n閒门久罗雀，贫甑自生尘。\n我欲论秦过，君须赋洛神。\n穷途依二阮，遂欲老于闽。",
        "dynasty": "宋",
        "collection_info": null
    },
    {
        "title": "再和",
        "author": "李处权",
        "content": "鬓丝殊觉老，泪血更伤春。\n阅世元如梦，除天总是尘。\n有心躭传癖，无意媚钱神。\n坐怪三衢守，书来不到闽。",
        "dynasty": "宋",
        "collection_info": null
    },
    {
        "title": "元日闻养源文少醉诗以简之",
        "author": "李处权",
        "content": "南州新岁换，北客长年悲。\n吾日且三省，我生仍百罹。\n谷深云不起，树暖蝶先知。\n闻道山翁醉，何如卧雪池。",
        "dynasty": "宋",
        "collection_info": null
    },
    {
        "title": "同二三子步溪上",
        "author": "李处权",
        "content": "已恨春风过，犹欣夏日长。\n莺喧桑已葚，燕乳麦初芒。\n白髪悲如许，青鞋乐未央。\n归来安客舍，更有北窗凉。",
        "dynasty": "宋",
        "collection_info": null
    },
    {
        "title": "谢翁养源惠醋",
        "author": "李处权",
        "content": "已着莲花酿，仍兼竹叶醅。\n橙和致上味，蚋聚见良材。\n政想攅眉漉，须烦掩鼻开。\n先生元自立，不是乞邻来。",
        "dynasty": "宋",
        "collection_info": null
    },
    {
        "title": "见怀",
        "author": "李处权",
        "content": "飘零吾老矣，诗酒得斯人。\n邂逅干戈际，慇懃骨肉亲。\n锦囊元绝俗，琼树旧无尘。\n归棹荷花裏，従谁问玉津。",
        "dynasty": "宋",
        "collection_info": null
    },
    {
        "title": "陪诸友野步  其一",
        "author": "李处权",
        "content": "北客身将老，东风又歳华。\n山晴添气象，水暖莫津涯。\n贫觉他乡苦，慵嫌去路斜。\n昇平吾会见，时事不须嗟。",
        "dynasty": "宋",
        "collection_info": null
    },
    {
        "title": "陪诸友野步  其二",
        "author": "李处权",
        "content": "淹留伤老眼，放旷适閒心。\n石浅出佳色，鸟幽传好音。\n课诗空自切，馈酒莫辞深。\n更说溪西寺，明朝款款寻。",
        "dynasty": "宋",
        "collection_info": null
    },
    {
        "title": "偶坐西斋陪介卿赏卿嘉话久之成诗",
        "author": "李处权",
        "content": "静闻檐际雨，密障坐隅风。\n竹晚叶时堕，梅疏香欲空。\n芝兰室自好，文字饮谁同。\n它日功名事，应从笔砚中。",
        "dynasty": "宋",
        "collection_info": null
    },
    {
        "title": "夜雪偶书",
        "author": "李处权",
        "content": "歳晚山云合，窗鸣霰雪飞。\n方欣樽有酒，未嘆箧无衣。\n谷杳青松健，林空绿萼肥。\n月明溪上醉，应是夜深归。",
        "dynasty": "宋",
        "collection_info": null
    },
    {
        "title": "澹轩",
        "author": "李处权",
        "content": "野鹤元同性，晴山正满门。\n那知有城市，初不异丘樊。\n水静嫌风挠，花开畏蝶喧。\n应当如是观，客至亦忘言。",
        "dynasty": "宋",
        "collection_info": null
    },
    {
        "title": "题严公祠",
        "author": "李处权",
        "content": "挂席上桐庐，溪山似画图。\n斯人不復见，吾道一何孤。\n谁入非熊梦，真成失马徒。\n清风端未冺，犹可激贪夫。",
        "dynasty": "宋",
        "collection_info": null
    },
    {
        "title": "守歳用少陵阿戎家韵寄怀萧国器",
        "author": "李处权",
        "content": "节物赖邻家，南风竞剪花。\n门无迎客犬，地有噪人鸦。\n病眼愁中暗，题诗醉裏斜。\n乱离俱老大，今夕意何涯。",
        "dynasty": "宋",
        "collection_info": null
    },
    {
        "title": "新歳偶书呈诸友",
        "author": "李处权",
        "content": "已见王正月，陈人百不知。\n红颜岂长好，白髪已多时。\n腊雪微霑土，春风小动帷。\n丘之祷久矣，何意问祥祺。",
        "dynasty": "宋",
        "collection_info": null
    },
    {
        "title": "东亭",
        "author": "李处权",
        "content": "檐屋排空阔，薫风眺晚晴。\n閒云连树碧，白鸟破烟明。\n世乱思君子，身危仗友生。\n秪应今夜月，解识故乡情。",
        "dynasty": "宋",
        "collection_info": null
    },
    {
        "title": "桃花",
        "author": "李处权",
        "content": "照水桃花树，春风灼灼开。\n虽非天上种，何异观中栽。\n帝子吹笙罢，渔人信棹迴。\n故园何处是，目尽望乡台。",
        "dynasty": "宋",
        "collection_info": null
    },
    {
        "title": "挽许主簿",
        "author": "李处权",
        "content": "攘攘谁逃死，黄泉不独君。\n一官书载考，五举擅多文。\n异日辽东鹤，当年冀北群。\n承家知有子，翮就看摩云。",
        "dynasty": "宋",
        "collection_info": null
    },
    {
        "title": "长桥",
        "author": "李处权",
        "content": "徙倚长桥上，时难得此游。\n水光迎目动，帆影上天浮。\n不见鸱夷子，须烦顾虎头。\n今年闰八月，好好醉中秋。",
        "dynasty": "宋",
        "collection_info": null
    },
    {
        "title": "和彦冲同原仲过交溪桥头",
        "author": "李处权",
        "content": "不识交溪路，诗来锦绣重。\n閒云时出岫，落日更明松。\n叔夜常为锻，渊明亦近农。\n喜君机事息，鱼鸟故相容。",
        "dynasty": "宋",
        "collection_info": null
    },
    {
        "title": "和刘逸老题罗汉壁间韵",
        "author": "李处权",
        "content": "僧房元寂寂，客意遂陶陶。\n诗笔翻云锦，茶瓯捲露涛。\n鸦归寒日下，雪尽远峰高。\n尚喜王乔近，吹笙坐碧桃。",
        "dynasty": "宋",
        "collection_info": null
    },
    {
        "title": "再和",
        "author": "李处权",
        "content": "已着诗招隠，何须酒引陶。\n胸中有泾渭，笔下足波涛。\n世乱闭门早，身閒倚枕高。\n何惭少陵老，鹦鹉啄金桃。",
        "dynasty": "宋",
        "collection_info": null
    },
    {
        "title": "题月山寺壁三首  其一",
        "author": "李处权",
        "content": "故国三千里，行藏岂问天。\n雪峰明的的，水溜响涓涓。\n指冻无完甲，琴寒有折絃。\n老僧如木石，性静不须禅。",
        "dynasty": "宋",
        "collection_info": null
    },
    {
        "title": "题月山寺壁三首  其二",
        "author": "李处权",
        "content": "罢雪仍回雨，僧房物物宜。\n溪明霜落后，山净月来时。\n泯默穷愁志，艰难食菜时。\n弟兄千里隔，书断鬓成丝。",
        "dynasty": "宋",
        "collection_info": null
    },
    {
        "title": "题月山寺壁三首  其三",
        "author": "李处权",
        "content": "不遇彭夫子，何因到此间。\n无穷霜后木，不断雨中山。\n秖恐高僧占，多惭倦鸟还。\n孤云在寥廓，容望不容攀。",
        "dynasty": "宋",
        "collection_info": null
    },
    {
        "title": "题隠居",
        "author": "李处权",
        "content": "淡泊幽人趣，萧条隠者居。\n疏帘隔花竹，凈几展图书。\n自向交游密，何拘礼法疏。\n为言陶靖节，吾亦爱吾庐。",
        "dynasty": "宋",
        "collection_info": null
    },
    {
        "title": "赠彦先",
        "author": "李处权",
        "content": "此地堪营屋，何山更采薇。\n怪松拏石出，好鸟傍人飞。\n衰相年来见，幽寻乱后稀。\n郎君似冰玉，令我亦忘归。",
        "dynasty": "宋",
        "collection_info": null
    },
    {
        "title": "偶书讥武团练",
        "author": "李处权",
        "content": "干禄谋何拙，求人计又疏。\n祝鮀焉用佞，宁武岂真愚。\n自乏千箱积，谁令万卷余。\n艾肥兰蕙瘦，饥馑竟何如。",
        "dynasty": "宋",
        "collection_info": null
    },
    {
        "title": "桥院",
        "author": "李处权",
        "content": "淹留歳云暮，旅泊似幽栖。\n鸥鹭如相识，牛羊自不迷。\n已烦陶令顾，何必谢公携。\n始觉吴侬健，天寒更涉溪。",
        "dynasty": "宋",
        "collection_info": null
    },
    {
        "title": "题兰陵税官清辉亭",
        "author": "李处权",
        "content": "不谓人间世，官居有此清。\n山横犹倒影，鸟过忽遗声。\n倦客方躭句，高人不治名。\n夜寒云去尽，对面月华生。",
        "dynasty": "宋",
        "collection_info": null
    },
    {
        "title": "阻雨",
        "author": "李处权",
        "content": "小雨妨幽事，徜徉所得多。\n前期操野艇，亭午出烟萝。\n选胜纔如许，偷閒肯重过。\n自怜诗酒涸，无句敌阴何。",
        "dynasty": "宋",
        "collection_info": null
    },
    {
        "title": "才臣设席彦修来过仍陪表臣终日之乐岂易得也因赋",
        "author": "李处权",
        "content": "顾我非仙李，知君实老彭。\n承家罗玉树，润屋起金赢。\n世路嗟多事，人生戒不情。\n歳华将暮矣，切勿诉深觥。",
        "dynasty": "宋",
        "collection_info": null
    },
    {
        "title": "彦修席上命赋何处难忘酒",
        "author": "李处权",
        "content": "何处难忘酒，南州盗贼多。\n黄巾方裂眦，白日敢持戈。\n不见韩擒虎，宁闻马伏波。\n此时无一盏，其奈客愁何。",
        "dynasty": "宋",
        "collection_info": null
    },
    {
        "title": "草饮招表臣才臣彦文道夫",
        "author": "李处权",
        "content": "愧匪屠门嚼，且无金屈巵。\n人生难得醉，我辈不须辞。\n山迥云生谷，林空鸟并枝。\n前溪天欲雪，为报戴逵知。",
        "dynasty": "宋",
        "collection_info": null
    },
    {
        "title": "清明日席上呈诸友  其一",
        "author": "李处权",
        "content": "佳节年年好，新春处处宜。\n莺花从自得，蒲柳顿先衰。\n事过如惊梦，愁来剧乱丝。\n神仙端可学，吾愿问安期。",
        "dynasty": "宋",
        "collection_info": null
    },
    {
        "title": "清明日席上呈诸友  其二",
        "author": "李处权",
        "content": "飘零何足怪，丧乱故应宜。\n炙手宁为盛，张罗未必衰。\n篇章怀杜牧，游说鄙袁丝。\n钟鼎山林事，胸中自有期。",
        "dynasty": "宋",
        "collection_info": null
    },
    {
        "title": "弔彦深",
        "author": "李处权",
        "content": "已秀不成实，长怀事可吁。\n宁论日下鹤，遽失掌中珠。\n扰扰遭斯厄，冥冥丧厥躯。\n高堂亲白髪，泪眼尚青枯。",
        "dynasty": "宋",
        "collection_info": null
    },
    {
        "title": "水阁雨中",
        "author": "李处权",
        "content": "南国寒多雨，溪山昼更晴。\n风帆随鸟上，樵径入云行。\n已苦无饘粥，犹欣见耦耕。\n故园归未得，豺虎正纵横。",
        "dynasty": "宋",
        "collection_info": null
    },
    {
        "title": "陪诸友赴城南妙智上人晚集",
        "author": "李处权",
        "content": "晚烟林际泊，夕阳波上明。\n天寒少佳色，树老无柔声。\n支郎颇好事，我辈适同行。\n剧论不知醉，感时空復情。",
        "dynasty": "宋",
        "collection_info": null
    },
    {
        "title": "同士特似表过中峰饯似宗",
        "author": "李处权",
        "content": "旧好崔亭伯，新交阮仲容。\n招携来白水，祖饯过中峰。\n谷暖芊芊树，云深杳杳钟。\n兵戈一分袂，惆怅几时逢。",
        "dynasty": "宋",
        "collection_info": null
    },
    {
        "title": "食鲙",
        "author": "李处权",
        "content": "设网机关密，磨刀意气麄。\n令人思洛鲤，媿客问江鲈。\n豆曲偏相与，橙虀未可无。\n相从频莫厌，乘兴不烦呼。",
        "dynasty": "宋",
        "collection_info": null
    },
    {
        "title": "呈似表",
        "author": "李处权",
        "content": "闻说烟尘近，惊奔道路长。\n人生何草草，天意竟茫茫。\n山鸟寒亡路，溪花湿更香。\n飘零值君子，老眼慰悲凉。",
        "dynasty": "宋",
        "collection_info": null
    },
    {
        "title": "发永丰道中",
        "author": "李处权",
        "content": "云断山如拭，秋明水剧虚。\n湿烟蒙翠竹，瞑雨濯红蕖。\n茅舍真淳俗，甆罂窈窕沽。\n何须访摩诘，便是辋川图。",
        "dynasty": "宋",
        "collection_info": null
    },
    {
        "title": "喜闻三十弟消息",
        "author": "李处权",
        "content": "喜得真消息，仍安岭表居。\n深知道路远，不在信音疏。\n荔子应怜汝，槟榔敢笑渠。\n一年看又尽，兄弟意何如。",
        "dynasty": "宋",
        "collection_info": null
    },
    {
        "title": "武林偶作",
        "author": "李处权",
        "content": "江山天下胜，北客兴悠哉。\n月上千峰雪，潮生万壑雷。\n酒狂怜老大，吟苦觉衰頽。\n始满平生愿，征帆未忆开。",
        "dynasty": "宋",
        "collection_info": null
    },
    {
        "title": "寄朱希真",
        "author": "李处权",
        "content": "故人俱白髪，念子始青袍。\n仆色新生敬，诗名旧仰高。\n天寒西日瘦，岁晚北风号。\n望望滕王阁，何时共浊醪。",
        "dynasty": "宋",
        "collection_info": null
    },
    {
        "title": "简叶丞",
        "author": "李处权",
        "content": "倾盖鄱阳彦，孤芳且寄林。\n一官方似水，五字可兼金。\n与世不求合，开筵犹见寻。\n何当铸农器，归望故人岑。",
        "dynasty": "宋",
        "collection_info": null
    },
    {
        "title": "表臣检校东皋雨中有怀诗以促归",
        "author": "李处权",
        "content": "旅泊愁春雨，春寒更北风。\n云山方秀发，烟树却冥蒙。\n念我携家客，逢君足谷翁。\n胡为在穷谷，正渴一尊同。",
        "dynasty": "宋",
        "collection_info": null
    },
    {
        "title": "留别范元长二十八韵",
        "author": "李处权",
        "content": "博洽人为史，循良吏得师。\n谋谟当启沃，出处繫安危。\n鹗立通丹地，龙章近赤墀。\n咨询唐典故，笔削汉官仪。\n结客多青眼，承家最白眉。\n浩然无害气，汪若有容陂。\n慎独仍三省，操危任百罹。\n谁嘲玄尚白，自信涅非缁。\n俯仰俱无怍，幽明两不欺。\n爱君心匪石，忧国鬓成丝。\n劵外真毫末，樊中足坦夷。\n闭门因拂袖，展卷代支颐。\n远览迷千古，高怀自一时。\n海非蠡可测，豹岂管能窥。\n能事推天禄，威名到月支。\n孔融徴已晚，安石起何迟。\n不待南飞雁，贪悬左顾龟。\n向来鹦鹉赋，此去鳯凰池。\n揭揭英灵气，巍巍柱石姿。\n衮衣须我补，霖雨更谁为。\n贱子端何者，先生颇识之。\n几年当顾盼，今日倒鑪锤。\n解榻徐生入，弹冠贡子知。\n青蝇休点污，白璧漫瑕疵。\n炼句终乖律，看书正阙疑。\n地偏如有避，交淡欲无私。\n瘦马终千里，寒灰待一吹。\n西江如可激，毕命守轩帷。",
        "dynasty": "宋",
        "collection_info": null
    },
    {
        "title": "次陈叔易太湖二十韵",
        "author": "李处权",
        "content": "北客何来此，浮生直偶然。\n风飈从禹穴，日脚近虞渊。\n渔唱谁能问，鸥盟我不捐。\n燃犀怪可睹，击树讯空传。\n钓石温徐坐，樯竿穏近联。\n波明疑练妥，山凈学眉连。\n客上三千履，军呼十万鋋。\n可思江柳下，秖欠舞衣前。\n鼓柂知无及，乘查怅未缘。\n远中微隠树，阔外莽横天。\n缥缈湘灵瑟，夷犹范蠡船。\n健帆风作驭，骇浪雪盈颠。\n行鹭纷群起，孤鸿杳独鶱。\n断崖方怒吸，浅瀬或劳牵。\n夜泊星辰逼，晴占日月偏。\n幽姿閟蛟室，神物护龙泉。\n世乱甘沦隠，涂穷枉乞怜。\n渚花迎日笑，岸草信人沿。\n颇欲追双桨，无因共两舷。\n时来如谢朓，三復有余妍。",
        "dynasty": "宋",
        "collection_info": null
    },
    {
        "title": "大人生日",
        "author": "李处权",
        "content": "天欲斯文起，时将此道隆。\n昭明应熊梦，爽拔降神崧。\n业则真王佐，猷当沃帝聪。\n尊经独韦氏，识字必扬雄。\n制作超前辈，篇章萃古风。\n不忧时易失，却怕俗多聋。\n日月胸襟裏，江湖度量中。\n谗深遭璧玷，施博尽金空。\n指日风云会，来时雨露蒙。\n经纶观世业，润色付宗工。\n炯炯丹心壮，氲氲浩气充。\n桧坛休跨鹿，丹鼎且蟠龙。\n载诞佳辰及，高门喜气融。\n捧觞欣有祝，陈颂愧无功。\n舞鹤窥筵净，偷桃照座红。\n孔庭诗礼集，请访吸川虹。",
        "dynasty": "宋",
        "collection_info": null
    },
    {
        "title": "失题",
        "author": "李处权",
        "content": "天上石麟堕，人间琼树芳。\n叔孙知典礼，曹植有文章。\n桃李蹊方盛，芝兰室更香。\n榻先徐孺下，书异邺侯藏。\n载世推能事，当年亦宠光。\n颇怀追润色，奚惜吐琳琅。\n末俗元多忌，冲怀竟两忘。\n由来高士驾，不肯少年场。\n鼎鼎文方古，鱼鱼道必昌。\n仲山终补衮，虞舜正埀裳。\n贱子虚蒙顾，仁风实奉扬。\n弹冠从入仕，执戟且为郎。\n欲作蝉遗蜕，差同鼠耗仓。\n穷途遭白眼，永夜付黄粱。\n尚齿三千客，容窥数仞墻。\n受知心有激，欲报意何长。\n皓鹤宜风露，青松饱雪霜。\n倾身挹东海，再拜酌公觞。",
        "dynasty": "宋",
        "collection_info": null
    },
    {
        "title": "谒翁丈四十韵",
        "author": "李处权",
        "content": "之子儒林杰，斯文国士称。\n词章曹植擅，典故叔孙能。\n秉哲中逾旷，撝谦外匪矜。\n世家非冠玉，人物是壶冰。\n海内休方驾，朝端且服膺。\n五车俱可復，万顷不劳澄。\n活国嘉猷告，匡君重任胜。\n侧闻金作砺，意在木从绳。\n昔旅西雝鹭，方观南海鹏。\n青冥翻蹭蹬，凌厉失飞腾。\n制礼初烦订，为郎顷见徴。\n祢生宜独荐，文子要同升。\n浪有羶供饵，虚传被幞绫。\n可嗟怀白璧，竟与污青蝇。\n直作悠悠去，从他衮衮登。\n时情尚驰突，吾道岂凭陵。\n善舞须长袖，良医必折肱。\n宁为栖枳鳯，不作下鞴鹰。\n郑谷成真隠，萧斋占上层。\n华胥久无梦，款段适堪乘。\n种柳追彭泽，栽桃学武陵。\n池凉蛙閤閤，径暖羽{甍瓦=羽}{甍瓦=羽}。\n得句长鬚送，敲门稚子应。\n扫庭延墨客，过寺折谈僧。\n贱子孤怀切，穷途百虑烝。\n待沽希善贾，投分得良朋。\n戎马来何速，烽烟见未曾。\n神伤瞻雉尾，愁绝望觚棱。\n漠漠虽难问，苍苍尚可凭。\n人心无右袒，天意有中兴。\n厌世思蝉蜕，伤时泣土崩。\n渔樵甘混杂，贫病苦因仍。\n更短犹为簿，从聋也作丞。\n依仁剧山仰，饱德正川增。\n旧事将谁语，前非秖自惩。\n缘危时过栈，扶老渐携藤。\n笃义几虚辱，温颜岂谬承。\n醇醲须手漉，拨刺頼观罾。\n笑语朝曛隔，尘埃肺腑凝。\n尚期文字饮，相对夜深灯。",
        "dynasty": "宋",
        "collection_info": null
    },
    {
        "title": "伟观堂",
        "author": "李处权",
        "content": "孤烟落日对衔杯，此观人间亦伟哉。\n树色远从江浦合，潮声低咽海门廽。\n衣冠喜有承平气，宾客惭无赋咏才。\n城阙鬰葱人望幸，五云将拥翠华来。",
        "dynasty": "宋",
        "collection_info": null
    },
    {
        "title": "送杨充老",
        "author": "李处权",
        "content": "蚤接君家伯仲贤，笑谈吹断各风烟。\n人生俱是梦中事，归计却须沙上田。\n悔有论心三尺喙，恨无糊口一囊钱。\n他时局罢樵柯烂，小道谁知亦有仙。",
        "dynasty": "宋",
        "collection_info": null
    },
    {
        "title": "送李全甫",
        "author": "李处权",
        "content": "已斵长篇饯女生，君犹从我觅诗行。\n穷途白眼何须怪，乱世苍颜不足惊。\n南国旌旗犹灭没，中原豺虎正纵横。\n苏湖亦产人头豆，为问扁舟底远征。",
        "dynasty": "宋",
        "collection_info": null
    },
    {
        "title": "送景荀",
        "author": "李处权",
        "content": "丈人能事见斯文，世业家风尽属君。\n自许旦评方藉藉，岂同时辈漫纷纷。\n清于须水真堪挹，秀自郎峰故不群。\n五马双旌何足道，便看平步到青云。",
        "dynasty": "宋",
        "collection_info": null
    },
    {
        "title": "送石与德孺",
        "author": "李处权",
        "content": "坡老仇池安在哉，佛家鹫岭解飞来。\n但令气象侔衡霍，可要孤高切斗魁。\n涡处正堪承雨露，浪中莫使长莓苔。\n明窗净几无尘入，想对诗翁墨沼开。",
        "dynasty": "宋",
        "collection_info": null
    },
    {
        "title": "送表之",
        "author": "李处权",
        "content": "平生佳处在离骚，怪我年来得此豪。\n不信胸中横太华，试从笔下看惊涛。\n门连止水心无竞，地接名山眼更高。\n要是一时廊庙噐，莫将刘向比王褒。",
        "dynasty": "宋",
        "collection_info": null
    },
    {
        "title": "送徐漕",
        "author": "李处权",
        "content": "都门雪罢看杨柳，濯濯风流已不群。\n千里澄清方有道，十年出处不忘君。\n新诗旧自开锦段，醉面向人生缬纹。\n我欲从公借余地，与传名姓上青云。",
        "dynasty": "宋",
        "collection_info": null
    },
    {
        "title": "送谹父",
        "author": "李处权",
        "content": "一见琼林病眼开，东南秀爽力能廽。\n须知载腹五千卷，受我浇膓三百杯。\n可但世官从鳯沼，要看人物上云台。\n歌呼枉费谈天口，宜及中兴国论陪。",
        "dynasty": "宋",
        "collection_info": null
    },
    {
        "title": "简巽老",
        "author": "李处权",
        "content": "雨后绿阴无处着，风前黄鸟为谁歌。\n天为世乱相逢少，子以诗呜不遇多。\n行在故人能健否，瘴江逐客柰愁何。\n典衣尚可供汤饼，蚤作清凉肯重过。",
        "dynasty": "宋",
        "collection_info": null
    },
    {
        "title": "简彦庸兄弟",
        "author": "李处权",
        "content": "五年踪迹似浮萍，岂料全家入画屏。\n春去水田方漫漫，晓来山雾却冥冥。\n可怜北客鬓毛白，尚喜主人眸子青。\n凖拟丰年多酿酒，正宜长醉不宜醒。",
        "dynasty": "宋",
        "collection_info": null
    },
    {
        "title": "简辨老",
        "author": "李处权",
        "content": "松杉高下韵笙箫，谷口钟声梵海潮。\n秋气作阴连蟋蟀，夜寒随雨上芭蕉。\n身危甚幸依贤庇，吏隠何须觅句招。\n直待它年见鳬舄，始传仙叶有王乔。",
        "dynasty": "宋",
        "collection_info": null
    },
    {
        "title": "简立之",
        "author": "李处权",
        "content": "税驾居邻古寺中，高堂永日笑言同。\n山云浓淡未成雨，溪竹飘萧先得风。\n短髪只从今岁白，衰颜无復少时红。\n君家酿熟能分我，一醉端令万事空。",
        "dynasty": "宋",
        "collection_info": null
    },
    {
        "title": "简刘致中兄弟",
        "author": "李处权",
        "content": "祖笔摩空有赋声，长扬羽猎旧齐名。\n颇推门第多人物，故作楼居远世情。\n我辈一生悲短褐，君家五字倚长城。\n武陵欲借渔舟便，春水桃花不计程。",
        "dynasty": "宋",
        "collection_info": null
    },
    {
        "title": "简潮公",
        "author": "李处权",
        "content": "茗椀纹楸昼不譁，心如出水妙莲华。\n喜君活计唯三事，遇我人情似一家。\n夜久竹声闻雨过，晓来山色看云遮。\n此身去国已千里，回首中原犹暮笳。",
        "dynasty": "宋",
        "collection_info": null
    },
    {
        "title": "简致中温其",
        "author": "李处权",
        "content": "世情何怪白头新，岂料穷途復友仁。\n一室他乡春笑客，半年行路雨欺人。\n辋川诗说王摩诘，谷口名闻郑子真。\n想是书机似图画，云峰矗矗水粼粼。",
        "dynasty": "宋",
        "collection_info": null
    },
    {
        "title": "简苏二丈",
        "author": "李处权",
        "content": "丈人清德冠儒林，三世文章照古今。\n节比松筠元自直，气含海岳故能深。\n箧中尚有为郎被，堂上宁无化俗琴。\n贱子飘零无死所，可怜羁旅费黄金。",
        "dynasty": "宋",
        "collection_info": null
    },
    {
        "title": "池上书所见留别益谦",
        "author": "李处权",
        "content": "池上风烟故可人，倦游老眼厌纷纷。\n晴云出岫似知我，野鹤鸣皋疑是君。\n可恨音书长契阔，尚从杯酒见殷勤。\n新诗凖拟频相寄，独学方当病寡闻。",
        "dynasty": "宋",
        "collection_info": null
    },
    {
        "title": "过德孺池上二首  其一",
        "author": "李处权",
        "content": "树色溪光五月寒，幅巾藜杖接清懽。\n吞声鸟自屏中过，倒影山从镜裏看。\n佳处唯堪着胸次，平生久已付毫端。\n向来未筑沙堤路，岂信东山有谢安。",
        "dynasty": "宋",
        "collection_info": null
    },
    {
        "title": "过德孺池上二首  其二",
        "author": "李处权",
        "content": "谁堪秋热与春寒，北客南州有底懽。\n酒熟但招吾辈饮，诗成莫与俗人看。\n眼明白鸟清溪上，心折黄鹂碧树端。\n口诵离骚手遮日，梦魂不敢到长安。",
        "dynasty": "宋",
        "collection_info": null
    },
    {
        "title": "次韵德孺感怀",
        "author": "李处权",
        "content": "敝屣浮云世所难，谁堪走俗抗尘颜。\n海鹏已激三千里，天马终归十二闲。\n醉发杖藜云逐逐，香凝宴寝雨斑斑。\n林泉久假皆吾有，何必捐金更买山。",
        "dynasty": "宋",
        "collection_info": null
    },
    {
        "title": "梅二首  其一",
        "author": "李处权",
        "content": "岁晚怱怱日復夜，老禅相对口慵开。\n梦归千里几时到，香度一枝何处来。\n世乱飘零少供给，地寒潦倒无梯媒。\n可怜七尺髯如戟，媿负妻孥空拨灰。",
        "dynasty": "宋",
        "collection_info": null
    },
    {
        "title": "梅二首  其二",
        "author": "李处权",
        "content": "可怜映竹深深见，似为催诗特特开。\n湖上林逋今老矣，扬州何逊未归来。\n前村欲雨鸠呼妇，断壠收晴雉应媒。\n幻境应当如是观，道人深悟刼池灰。",
        "dynasty": "宋",
        "collection_info": null
    },
    {
        "title": "温其示梅诗用韵为谢兼简士特  其一",
        "author": "李处权",
        "content": "可喜刘郎鬓未霜，能容宋玉近东墻。\n自知老眼无春事，谁意穷途得夜光。\n前日桃园真有路，何时兰室可无香。\n便须一醉经千日，免作人间寸寸肠。",
        "dynasty": "宋",
        "collection_info": null
    },
    {
        "title": "温其示梅诗用韵为谢兼简士特  其二",
        "author": "李处权",
        "content": "潦倒谁怜五十霜，登门可媿及肩墙。\n银鈎已作惊人势，玉唾何悭照眼光。\n春醉灯前犹纵博，夜阑帐底更添香。\n阮生正作穷途哭，漫道江南刺史肠。",
        "dynasty": "宋",
        "collection_info": null
    },
    {
        "title": "席上赋梅",
        "author": "李处权",
        "content": "桃李何须续后开，芝兰胜韵许相陪。\n先春莫道无深意，调鼎方知有大才。\n南国正宜溪上路，故园长梦竹间台。\n骚人不为寻诗句，自爱幽芳特特来。",
        "dynasty": "宋",
        "collection_info": null
    },
    {
        "title": "和如祖弟二首  其一",
        "author": "李处权",
        "content": "老来风味淡于秋，媿负平生马少游。\n但得山云供晚眺，何须花雨作春愁。\n新诗未省曾多见，情话端知肯独留。\n政渴一杯浇磊磈，书生何用玉为舟。",
        "dynasty": "宋",
        "collection_info": null
    },
    {
        "title": "和如祖弟二首  其二",
        "author": "李处权",
        "content": "绿树黄鹂阴復晴，春风何处不堪行。\n野烟着草绵绵色，江日浮花灔灔明。\n故国音书添梦想，异乡节物减心情。\n逢人尽说兵戈事，始觉如今去就轻。",
        "dynasty": "宋",
        "collection_info": null
    },
    {
        "title": "叔易席上",
        "author": "李处权",
        "content": "何处春光最可怜，仙山亭上碧岩前。\n穷来更觉诗堪画，老去谁知酒可仙。\n云色弄晴花蘸水，风光纵好柳拖烟。\n左思近有三都赋，谁与吹嘘送上天。",
        "dynasty": "宋",
        "collection_info": null
    },
    {
        "title": "和赏卿席上之韵",
        "author": "李处权",
        "content": "翠竹丹枫共一村，诗家得句转清新。\n已怜楚地梅知腊，更想隋河柳欲春。\n须信成名皆志士，故应行乐属吾人。\n请君淬砺斑斑刃，始验儒冠不误身。",
        "dynasty": "宋",
        "collection_info": null
    },
    {
        "title": "席上次表臣韵以遗明之仍督其和章",
        "author": "李处权",
        "content": "一日復倾三百杯，新年物色兴悠哉。\n应怜远客此流落，故有幽人常往来。\n楮刻三年殊未就，诗成七步可须催。\n平生信笔多狂简，从此方知所以裁。",
        "dynasty": "宋",
        "collection_info": null
    },
    {
        "title": "復次韵呈诸友",
        "author": "李处权",
        "content": "梅树飘香酒满杯，时危风景亦佳哉。\n横笻有客挑钱去，重担谁家送米来。\n云色可怜谈次改，年华不奈鬓边催。\n萧郎及我亲书尺，珍赠霜纨费剪裁。",
        "dynasty": "宋",
        "collection_info": null
    },
    {
        "title": "题画卷",
        "author": "李处权",
        "content": "平生丘壑几欲颠，谁使老来逢郑虔。\n苍须对我三千尺，黑头聼渠十八年。\n已有霜雪入晏座，宁无风雷浮屋椽。\n箇中得句不敢吐，可人何许心悠然。",
        "dynasty": "宋",
        "collection_info": null
    },
    {
        "title": "次韵呈德基兼呈王侍郎",
        "author": "李处权",
        "content": "书生卧病久无衣，不意临衰厌鼓鼙。\n乡信略无鸿雁到，客愁惟有杜鹃啼。\n谁怜弹铗长依孟，自不工竽漫说齐。\n我亦漂流费耘业，看君文字照浯溪。",
        "dynasty": "宋",
        "collection_info": null
    },
    {
        "title": "临川道中寄汪守",
        "author": "李处权",
        "content": "渐远闽中地更平，土风疏爽语言轻。\n山浓不减嵩高翠，溪涨浑如洛浦声。\n忽见槐花思举子，欲求萤火遗书生。\n使君元是丈人行，回首铃斋空復情。",
        "dynasty": "宋",
        "collection_info": null
    },
    {
        "title": "奉怀养源士特似表",
        "author": "李处权",
        "content": "一坐闗山百念灰，德邻诗社许徘徊。\n静看林鸟衔花去，寒觉溪风送雨来。\n小阮有怀应种竹，步兵无事且传杯。\n东床坦腹真佳壻，俗客多惭数月陪。",
        "dynasty": "宋",
        "collection_info": null
    },
    {
        "title": "怀清叙",
        "author": "李处权",
        "content": "梦想平生始此廽，扁舟坐穏兴悠哉。\n阴阴树底莺声切，漠漠田中雨气来。\n乱世等閒凋鬓髪，故园何处问池台。\n临风不见高公子，正渴论文共一杯。",
        "dynasty": "宋",
        "collection_info": null
    },
    {
        "title": "初至毗陵简巽老时有所怀也",
        "author": "李处权",
        "content": "从来语默有千钧，乱后相逢气益振。\n好鸟开窗如应客，清风挽竹故留人。\n更贫岂顾墦间祭，已老犹堪席上珍。\n说到苍梧泪横臆，皇天万一照酸辛。",
        "dynasty": "宋",
        "collection_info": null
    },
    {
        "title": "观潮二首  其一",
        "author": "李处权",
        "content": "雪屋银山满上头，年年伟观近中秋。\n只言沧海无廽浪，岂信长江有逆流。\n一一樯帆如过鸟，时时烟雨要沉牛。\n青衫白鬓功名晚，何日翩然范蠡舟。",
        "dynasty": "宋",
        "collection_info": null
    },
    {
        "title": "观潮二首  其二",
        "author": "李处权",
        "content": "海舶忽惊风打头，观澜又破一年秋。\n若为尽作杯中物，安得飞来枕下流。\n岂计双鳬兼乘雁，谁分去马与来牛。\n君王大业追神禹，前日黄龙已负舟。",
        "dynasty": "宋",
        "collection_info": null
    },
    {
        "title": "送公卷赴金陵",
        "author": "李处权",
        "content": "惟曾家世颇堪论，文采南丰实浚源。\n德必有言人望重，义形于色主威尊。\n随珠未可轻弹雀，腐鼠从教竞吓鹓。\n固是相门终出相，鲁公泉下有英魂。",
        "dynasty": "宋",
        "collection_info": null
    },
    {
        "title": "赴端礼之招道中偶成",
        "author": "李处权",
        "content": "月离于毕俾滂沱，兆及丰年喜欲歌。\n任有泥涂甘曵尾，更无波浪敢凭河。\n老来酒量难酬酢，閒裏诗情好琢磨。\n晏子方观久而敬，人间炙手又张罗。",
        "dynasty": "宋",
        "collection_info": null
    },
    {
        "title": "道中口占呈翁养源",
        "author": "李处权",
        "content": "山行密雨来纷纷，过午人家犹掩门。\n水寒鸥鸟亦亡頼，烟湿梅花如欲言。\n顿忘客子怀抱恶，可喜丈人颜色温。\n而今何计百年事，乞与清诗当绿樽。",
        "dynasty": "宋",
        "collection_info": null
    },
    {
        "title": "呈九兄",
        "author": "李处权",
        "content": "我兄少有谪仙才，襟抱于今得好开。\n珠玉尽从谈次落，溪山浑入句中来。\n弦歌小邑徒劳尔，松菊故园安在哉。\n有客漂流无税驾，愿将高义挽春回。",
        "dynasty": "宋",
        "collection_info": null
    },
    {
        "title": "送二十兄还镇江",
        "author": "李处权",
        "content": "此行检校幽栖事，佳处知公故未忘。\n新笋定应过母大，旧松想亦及人长。\n老来对客须灵照，贫后持家藉孟光。\n世乱身危何处是，二年孤负北窗凉。",
        "dynasty": "宋",
        "collection_info": null
    },
    {
        "title": "仆入月山介卿有诗见怀次韵答之",
        "author": "李处权",
        "content": "鼠辈欺人可奈何，我今行槖已无多。\n醉魂尚爱黄华谷，归梦长迷白石坡。\n壮士陆沉无籍在，道人香积有经过。\n行朝近报仍安穏，想见沙堤蹀玉珂。",
        "dynasty": "宋",
        "collection_info": null
    },
    {
        "title": "放步登游回谢表臣遗酒",
        "author": "李处权",
        "content": "毎爱前山似画图，兴来萧散岂能无。\n幽人着屐全忘懒，野老闗门不可呼。\n夕照晖晖明远水，春风莽莽着平芜。\n晴来已喜儿能赋，软脚仍烦送一壶。",
        "dynasty": "宋",
        "collection_info": null
    },
    {
        "title": "次韵民瞻端礼二首  其一",
        "author": "李处权",
        "content": "枉报新诗锦不如，句中风竹韵萧疏。\n颇分泾渭甘从子，不较穷通岂病予。\n避地拟求千日酒，误身何用五车书。\n谁人与作任公钓，要使东人厌若鱼。",
        "dynasty": "宋",
        "collection_info": null
    },
    {
        "title": "次韵民瞻端礼二首  其二",
        "author": "李处权",
        "content": "春雨既过云未归，春寒屋下人无衣。\n林如膏沐鹁鸠语，草已怒生胡蝶飞。\n中原格鬬几时定，北叟飘零何所归。\n我今始悟蘧伯玉，明明四十九年非。",
        "dynasty": "宋",
        "collection_info": null
    },
    {
        "title": "次韵明孺见遗之什",
        "author": "李处权",
        "content": "世家传子又传孙，岂较前身与后身。\n知足已如仓庾氏，忘怀真是葛天民。\n骑鲸又见诗无敌，射虎何须武绝伦。\n白屋朱门果非是，万钱日食是何人。",
        "dynasty": "宋",
        "collection_info": null
    },
    {
        "title": "次韵端礼见寄",
        "author": "李处权",
        "content": "自昔孤芳难寄林，乱离漂泊却须禁。\n春风不解廽双鬓，夜雨何堪搅寸心。\n薄日花光怀杜曲，清流竹色梦山阴。\n从来玉石昆山火，臭味多君肯嗣音。",
        "dynasty": "宋",
        "collection_info": null
    },
    {
        "title": "次韵朴侄见寄",
        "author": "李处权",
        "content": "鼙鼓声中老战尘，故山归梦月三更。\n交情咄咄浑无寐，学古悠悠浪得名。\n鳌禁未容追世职，熊轓何足语官荣。\n阿咸自是吾家秀，始觉前人畏后生。",
        "dynasty": "宋",
        "collection_info": null
    },
    {
        "title": "简郭令",
        "author": "李处权",
        "content": "煌煌世谱未应微，直道高怀古所稀。\n义往谁能单骑见，幽寻坐想垫巾归。\n公庭此日棠堪憩，仙路他年舄觧飞。\n顾我登门勤倒屣，题诗媿匪谢玄晖。",
        "dynasty": "宋",
        "collection_info": null
    },
    {
        "title": "游罗汉院因会张良辅大夫遂留于壁",
        "author": "李处权",
        "content": "寺古天寒杖屦清，閒身合得此閒行。\n破烟独鸟惊人去，积雪群峰照眼明。\n坐久泉声醒客耳，谈余茗味发诗情。\n张公语壮髯如戟，蚤晚掀涛看斩鲸。",
        "dynasty": "宋",
        "collection_info": null
    },
    {
        "title": "谢养源惠茶兼陪士特清啜",
        "author": "李处权",
        "content": "仰止先生道不穷，爱茶直似玉川翁。\n灵芽动是连城价，妙手纔争一水功。\n贱子诗书元未饱，愁肠藜苋岂宜蒙。\n高斋罢酒陪清啜，归御泠然两腋风。",
        "dynasty": "宋",
        "collection_info": null
    },
    {
        "title": "和九兄贺二十六兄除大谏",
        "author": "李处权",
        "content": "祖德当年吐握勤，谏垣人物典刑存。\n在阴鸣鹤和有子，产峄孤桐枝见孙。\n王室艰难欣得士，世家矜伐敢援恩。\n清明謇谔平生事，况乃中兴闢四门。",
        "dynasty": "宋",
        "collection_info": null
    },
    {
        "title": "亨仲家兄擢居谏省诗以贺之",
        "author": "李处权",
        "content": "除书喜动荐绅颜，穏上天池刷羽翰。\n诗似少陵多教化，文从太史有波澜。\n王庭看折朱云槛，儒巷闻弹贡禹冠。\n兄弟相知夫岂敢，会怜流落久江干。",
        "dynasty": "宋",
        "collection_info": null
    },
    {
        "title": "和表臣遗诗招归仙隠",
        "author": "李处权",
        "content": "客裏栖栖嘆食艰，桃源也復念人间。\n九重鹓鹭思金屋，万里烟尘痛玉闗。\n节物可怜梅竞出，浪萍长羡鸟知还。\n明朝跋马归仙隠，健笔清樽尽傲閒。",
        "dynasty": "宋",
        "collection_info": null
    },
    {
        "title": "桐庐道中九日逢子公",
        "author": "李处权",
        "content": "三年客裏重阳节，故典征衣共一杯。\n雁下紫茰能自好，霜前黄菊为谁开。\n中原豺虎定何许，故国池台安在哉。\n山水中逢张学士，慢扶双桨不须催。",
        "dynasty": "宋",
        "collection_info": null
    },
    {
        "title": "景荀筑室伟甚诗以赞之",
        "author": "李处权",
        "content": "将老从君得所图，交情及我岁寒余。\n适闻蒋诩开三径，且喜扬雄就一区。\n尽取风烟多种竹，雅为窗室便看书。\n无钱可买墻西地，决眦云峰正起予。",
        "dynasty": "宋",
        "collection_info": null
    },
    {
        "title": "中秋对月",
        "author": "李处权",
        "content": "露洗风吹未遽央，登山临水总心降。\n明年此夕知何处，自古中秋不可双。\n尚倚人琴温似玉，更能诗酒浩如江。\n披襟拄颊浑无寐，斗转参移莫下窗。",
        "dynasty": "宋",
        "collection_info": null
    },
    {
        "title": "次韵四首寄德基兼呈侍郎公  其一",
        "author": "李处权",
        "content": "溪流暴雨涨江同，咫尺西邻信不通。\n衰朽怕看青镜裏，笑谈犹近翠屏中。\n侍郎客到无苛礼，教授诗来有古风。\n五载皇皇无税驾，我途正似阮生穷。",
        "dynasty": "宋",
        "collection_info": null
    },
    {
        "title": "次韵四首寄德基兼呈侍郎公  其二",
        "author": "李处权",
        "content": "蒙尘天子尚戎衣，南国旌旗正伐鼙。\n国士伤时多刺怨，王官失路有悲啼。\n似闻叔向方图晋，亦报夷吾未去齐。\n易地皆然心寸折，钓竿吾欲老磻溪。",
        "dynasty": "宋",
        "collection_info": null
    },
    {
        "title": "次韵四首寄德基兼呈侍郎公  其三",
        "author": "李处权",
        "content": "书文车轨几时同，诸道惟闻羽檄通。\n岂较北南聊暂寓，若论贤圣且时中。\n门前杨柳方埀雨，溪上桃花尚舞风。\n谁见东山谢安石，命宾携妓兴何穷。",
        "dynasty": "宋",
        "collection_info": null
    },
    {
        "title": "次韵四首寄德基兼呈侍郎公  其四",
        "author": "李处权",
        "content": "紫凤天吴在短衣，乱来无日不鸣鼙。\n情随野鹤云间舞，梦绕城乌月下啼。\n但得交情如水淡，何须妇馔与眉齐。\n抱琴载酒眀朝去，相送无劳过虎溪。",
        "dynasty": "宋",
        "collection_info": null
    },
    {
        "title": "寄吕季升",
        "author": "李处权",
        "content": "家世中朝第一流，郡符那得久淹留。\n诗情更入山水国，醉眼独高烟雨楼。\n文举定非余子辈，元龙须向古人求。\n磻溪莫讶功名晚，今代何人有直鈎。",
        "dynasty": "宋",
        "collection_info": null
    },
    {
        "title": "寄希真",
        "author": "李处权",
        "content": "岁晚沉沉双鲤鱼，交情可是白头疏。\n含香不见为郎后，吐屑频闻赐对余。\n内廏给乘千里马，大官供饵万钱厨。\n丝纶润色须公等，莫负平生载腹书。",
        "dynasty": "宋",
        "collection_info": null
    },
    {
        "title": "寄益谦",
        "author": "李处权",
        "content": "青鬓追随到白头，中间忧患两悠悠。\n异时果有臧仓沮，他日宁无雍齿侯。\n旧隠重过三径菊，昔贤何在五湖舟。\n一杯坐阻论文酒，老懒闭门春事休。",
        "dynasty": "宋",
        "collection_info": null
    },
    {
        "title": "寄萧国噐",
        "author": "李处权",
        "content": "路贫不在扊扅炊，调苦谁闻食菜时。\n枉道故于寻尺见，求人曷以斗升为。\n夷吾不去齐何患，叔向方来晋可知。\n得士则兴今亦古，可能只直五羊皮。",
        "dynasty": "宋",
        "collection_info": null
    },
    {
        "title": "次韵表臣见遗喜归",
        "author": "李处权",
        "content": "溪南浑似辋川居，不啻当年卧草庐。\n从昔金声蒙酱瓿，至今汗血困盐车。\n端知将相真无种，更喜才华甚有余。\n及此知机同免祸，季鹰初不为鲈鱼。",
        "dynasty": "宋",
        "collection_info": null
    },
    {
        "title": "自龙云归復次前韵",
        "author": "李处权",
        "content": "野寺经旬客寓居，水声山色是吾庐。\n喜君能道碧云句，招我更烦黄犊车。\n世路从来多险阻，人生何必问赢余。\n况闻一诺千金重，为激西江救涸鱼。",
        "dynasty": "宋",
        "collection_info": null
    },
    {
        "title": "寄八十五侄",
        "author": "李处权",
        "content": "把玩新诗病眼开，家风端有谪仙才。\n祗应鱼蟹留人住，肯为溪山唤我来。\n客舍更堪秋乍入，鬓毛无柰老相催。\n重阳共醉滕王阁，此观人间亦伟哉。",
        "dynasty": "宋",
        "collection_info": null
    },
    {
        "title": "陪德孺游徐氏园池",
        "author": "李处权",
        "content": "十载吾庐信不通，偶来仁里一尊同。\n心惊人物如江左，眼净林塘似洛中。\n着日晶明松下雪，弄波萧瑟竹间风。\n浇花酿酒勤料理，作记东园有醉翁。",
        "dynasty": "宋",
        "collection_info": null
    },
    {
        "title": "送粹伯弟亲迎兼简宣卿龙图",
        "author": "李处权",
        "content": "悲秋宋玉已销魂，忍聼阳闗共十分。\n黄叶萧萧下寒日，碧山逐逐过晴云。\n面如濯玉想无对，气已食牛知不群。\n问讯冰清怀大雅，世家王谢属斯文。",
        "dynasty": "宋",
        "collection_info": null
    },
    {
        "title": "春晚简德孺",
        "author": "李处权",
        "content": "人生有酒即佳辰，忽忽园林已暮春。\n雨后落花浑帖砌，风前飞絮欲沾人。\n我如放浪陶彭泽，公是风流贺季真。\n伊水崧云在何处，旧衣犹有洛阳尘。",
        "dynasty": "宋",
        "collection_info": null
    },
    {
        "title": "江上望灵石",
        "author": "李处权",
        "content": "似闻环佩杂箫笙，鼎立争雄凛太清。\n不与古今争变化，可能舒惨属阴晴。\n花开玉井难求种，月下瑶台但有名。\n我亦生来未尝屈，敢持方寸并峥嵘。",
        "dynasty": "宋",
        "collection_info": null
    },
    {
        "title": "题祖道篮舆亭",
        "author": "李处权",
        "content": "渊明佳致在篮舆，子以名亭德不孤。\n异代颇能同臭味，休年犹得见规模。\n挂檐明月聊堪问，入坐清风不待呼。\n我欲典衣供一斗，兴来能赋百篇无。",
        "dynasty": "宋",
        "collection_info": null
    },
    {
        "title": "雨止送王侍郎",
        "author": "李处权",
        "content": "南州春老雨如丝，刺眼青秧水满陂。\n树湿黄莺看更好，溪浑白鹭立多时。\n寸心折尽人千里，霜鬓凋残酒一巵。\n我恐前身是匡鼎，幸公不厌解颐诗。",
        "dynasty": "宋",
        "collection_info": null
    },
    {
        "title": "雨后凝秀阁口占呈子方",
        "author": "李处权",
        "content": "凿石为渠水有声，四垣惟欠竹青青。\n壁含霁月光千丈，黛拂云峰画一屏。\n香异定应来绝岛，茶甘初不藉中泠。\n主人莫惜千金费，更作飞楼拟摘星。",
        "dynasty": "宋",
        "collection_info": null
    },
    {
        "title": "妙空出示诸公诗卷次元韵",
        "author": "李处权",
        "content": "已着芭蕉喻此身，木人花鸟岂知春。\n他家定自无生灭，此物何尝有故新。\n美玉不羞论瓦砾，明珠终解照泥尘。\n相逢一笑空归去，无语堪酬彼上人。",
        "dynasty": "宋",
        "collection_info": null
    },
    {
        "title": "送杲兄",
        "author": "李处权",
        "content": "衲子谁为盖代豪，生憎污俗紫方袍。\n何须鑑水能知止，未必归云可拟高。\n虎穴等閒休探手，龙泉取次莫吹毛。\n君知五祖堂中老，妙处何曾挂一毫。",
        "dynasty": "宋",
        "collection_info": null
    },
    {
        "title": "简仁山海老用山谷赠灵源老人韵",
        "author": "李处权",
        "content": "禅闗无復老莱衣，陟屺心摧怨夕晖。\n泣血可怜犹不死，望乡无处欲何归。\n仁山老子方传法，枯木堂中久息机。\n不见桃花并柏树，焉知四十九年非。",
        "dynasty": "宋",
        "collection_info": null
    },
    {
        "title": "游罗汉院途中口占",
        "author": "李处权",
        "content": "休论至后日相催，乘兴篮舆到岭隈。\n风竹尽揺花玉玦，云山浑作烂银堆。\n须知此日逢僧话，不减当年访戴廽。\n更喜彭君真我辈，溪流渡马肯相陪。",
        "dynasty": "宋",
        "collection_info": null
    },
    {
        "title": "送密老",
        "author": "李处权",
        "content": "岁寒纡锡辱西临，一笑忘言意自深。\n怪石奇松那有价，片云孤鹤本无心。\n上人已了洞山偈，倦客方为梁父吟。\n枯木堂中无孔笛，侍郎今日是知音。",
        "dynasty": "宋",
        "collection_info": null
    },
    {
        "title": "寄昙晦二首  其一",
        "author": "李处权",
        "content": "道无南北本同流，远赴丛林非所求。\n到底此生俱扰扰，从前何事不悠悠。\n撞钟撃鼓千人饭，戴角披毛万刼休。\n蚤晚相从岩下寺，对床清话雨飕飕。",
        "dynasty": "宋",
        "collection_info": null
    },
    {
        "title": "寄昙晦二首  其二",
        "author": "李处权",
        "content": "高僧闢馆坐诸生，夜久亦闻弦诵声。\n物外喜君能笔砚，尘中媿我漫簮缨。\n钵飱尚返慈乌哺，囊句时为老鳯鸣。\n他日篮舆莲社约，秖应惠远识渊明。",
        "dynasty": "宋",
        "collection_info": null
    },
    {
        "title": "喜雪",
        "author": "李处权",
        "content": "剪水适从天上手，缀条不作世间花。\n柴门有客方高枕，石鼎无人共试茶。\n清借远山迎马出，润含修竹倚窗斜。\n令人却忆前年盛，辇毂欢声百万家。",
        "dynasty": "宋",
        "collection_info": null
    },
    {
        "title": "戊申春登平山谷林二堂时茂世应时同行追录之",
        "author": "李处权",
        "content": "已过平山又谷林，登高能赋兴何深。\n群峰雪后皆浮玉，万竹风前亦碎金。\n尚喜日闻黄屋信，可堪时动白头吟。\n载游不为壶觞事，携取君家绿绮琴。",
        "dynasty": "宋",
        "collection_info": null
    },
    {
        "title": "和怀英雪诗  其一",
        "author": "李处权",
        "content": "路迷应有误随车，望眼楼高莫可涯。\n鹤驾鹭涛来浩渺，瑶林琼树出交加。\n广寒玉兔翻羞缩，上蔡苍鹰正怒拏。\n得句幽人方起舞，夜寒明月在梨花。",
        "dynasty": "宋",
        "collection_info": null
    },
    {
        "title": "和怀英雪诗  其二",
        "author": "李处权",
        "content": "纵赏鈎帘面远山，蟹螯谁復问尖团。\n飞花空自嫌春晚，折竹应当念岁寒。\n句法一如冰柱险，书斋坐怪玉壶寛。\n固知柳絮因风起，何事青天亦受漫。",
        "dynasty": "宋",
        "collection_info": null
    },
    {
        "title": "谒王夏卿同过曼卿西轩留题",
        "author": "李处权",
        "content": "烟云坐久湿人衣，未觉城中有鼓鼙。\n春到好花随意折，日长幽鸟尽情啼。\n贵公行色心方壮，旷士閒居物已齐。\n客子不知今夕梦，故乡何处是潜溪。",
        "dynasty": "宋",
        "collection_info": null
    },
    {
        "title": "车水",
        "author": "李处权",
        "content": "挽尽溪流沮洳浑，幽人昼卧懒开门。\n诸邻鹅鸭顿亡頼，一夕鱼虾无半存。\n及此焦枯方有祷，从而暴殄岂堪论。\n清漪绿竹城南路，回首吾庐正断魂。",
        "dynasty": "宋",
        "collection_info": null
    },
    {
        "title": "赋郭令南轩梅",
        "author": "李处权",
        "content": "世乱何堪岁月摧，高斋始见数枝梅。\n想他疏影横溪过，撩我清香入坐来。\n老眼相看浑几许，幽人独折未多开。\n情钟正属吾曹事，湔祓风霜破百杯。",
        "dynasty": "宋",
        "collection_info": null
    },
    {
        "title": "强立许酒不至因以趣之",
        "author": "李处权",
        "content": "北里溪山翠满门，似闻小阮瓮浮春。\n怜渠世乱益风味，念我途穷多苦辛。\n旷士可无千日醉，浮生何事百年身。\n临风日日香穿鼻，被缚甘为瓮下人。",
        "dynasty": "宋",
        "collection_info": null
    },
    {
        "title": "雪后赴徐氏招呈德孺",
        "author": "李处权",
        "content": "梅林楼阁上嵯峨，浅渌浮澌亦自波。\n荘叟梦中非一蝶，右军书次失群鹅。\n句从永柱思能苦，人在玉壶寒更多。\n宴寝凝香归入夜，流苏帐小奈公何。",
        "dynasty": "宋",
        "collection_info": null
    },
    {
        "title": "雪后赴徐氏燕集",
        "author": "李处权",
        "content": "已雪犹阴更逆风，斜川略彴断行踪。\n瑶台贝阙三千丈，玉树琼林一万重。\n学子经时无载酒，邻僧过午未鸣钟。\n华筵此地成宾主，孔翠屏深琥珀浓。",
        "dynasty": "宋",
        "collection_info": null
    },
    {
        "title": "醉后赠道夫",
        "author": "李处权",
        "content": "冰柱雪车元有声，五言早已号长城。\n仙源迷路及春浅，盗骑解围空月明。\n君岂似龟将曳尾，我端如雁不能鸣。\n何人肯作千金贷，卖药江湖隠姓名。",
        "dynasty": "宋",
        "collection_info": null
    },
    {
        "title": "赠王师古",
        "author": "李处权",
        "content": "安城西有庆云乡，山秀溪明出孟尝。\n毎见朱门推恺悌，遂令贫士有辉光。\n君家太尉威名远，世谱观文德泽长。\n苍狗白衣何足道，古今兴废两茫茫。",
        "dynasty": "宋",
        "collection_info": null
    },
    {
        "title": "寒食日同赏卿步江头",
        "author": "李处权",
        "content": "树含新绿花事稀，友生要我宁重违。\n信脚一百五日出，扪心四十九年非。\n饧粥盘空家立壁，松楸地远涕沾衣。\n弟兄不见音书绝，植杖临流赋式微。",
        "dynasty": "宋",
        "collection_info": null
    },
    {
        "title": "送希真入洛",
        "author": "李处权",
        "content": "一踏红尘又五年，倦游翻作送行篇。\n春花秋月谁无分，伊水崧云自有缘。\n我比嵇康犹更懒，子追元亮故应贤。\n因归望讯忘机老，买箇鱼舟费几钱。",
        "dynasty": "宋",
        "collection_info": null
    },
    {
        "title": "投建阳王宰",
        "author": "李处权",
        "content": "异时丞相柄文盟，一顾曾空冀北群。\n鈆椠无功方笑我，箕裘不坠蚤知君。\n诗家只说王摩诘，官况谁怜郑广文。\n散尽黄金犹作客，还来把酒对孤云。",
        "dynasty": "宋",
        "collection_info": null
    },
    {
        "title": "酬辩老见遗怀旧之什",
        "author": "李处权",
        "content": "老去何堪行路难，冰霜几晚见苍官。\n鲈鱼南国无张翰，妓女东山有谢安。\n秉烛夜阑真是梦，传杯秋际若为欢。\n吾徒恰似丰城剑，光气须从斗下看。",
        "dynasty": "宋",
        "collection_info": null
    },
    {
        "title": "题次真东轩",
        "author": "李处权",
        "content": "乱来身世任浮沉，宴豆南州几盍簮。\n十顷菰蒲秋向晚，一池烟雨夜来深。\n诗成颇復蒙嘉赏，酒熟时须共满斟。\n唤取陆郎携绿绮，小凉同聼越江吟。",
        "dynasty": "宋",
        "collection_info": null
    },
    {
        "title": "陪德久出郊",
        "author": "李处权",
        "content": "北客南征岁欲阴，经行始满爱山心。\n霜溪见石如清洛，烟树参云似故林。\n昨日喜传黄屋信，余生怕聼白头吟。\n公归问讯庵中老，隻履西来意浅深。",
        "dynasty": "宋",
        "collection_info": null
    },
    {
        "title": "谢翁士特惠笋",
        "author": "李处权",
        "content": "北客未识猫头笋，此来逢君欣得之。\n出土好色已胜玉，下箸珍味端如饴。\n口涎馋嚼笑早计，食指蠕动能前知。\n小炉谁见亲煨熟，醉眼瞢腾岸接篱。",
        "dynasty": "宋",
        "collection_info": null
    },
    {
        "title": "再到值雨",
        "author": "李处权",
        "content": "无復清池照病颜，尚余诗思发天悭。\n西风似水初鸣叶，细雨如尘不隔山。\n岁熟自然民意乐，时平更觉鸟声閒。\n江梅会见花敷雪，剧饮须期倒卧还。",
        "dynasty": "宋",
        "collection_info": null
    },
    {
        "title": "偶至溪岸时当寒食书节物呈同行",
        "author": "李处权",
        "content": "风作山云断復飘，沙平竹日影萧萧。\n柔桑始叶蚕争出，浅水无鱼鹭独翘。\n白髪寻春悲去国，朱门赐火望行朝。\n游从此地多君子，乘兴来过不待招。",
        "dynasty": "宋",
        "collection_info": null
    },
    {
        "title": "止戈堂",
        "author": "李处权",
        "content": "坐见妖氛犯斗魁，使君谋略信雄哉。\n寇如狐兔草间出，兵似貔貅天上来。\n门馆无私千里静，宾朋多暇百壶开。\n他年入数中书考，始识汾阳济世才。",
        "dynasty": "宋",
        "collection_info": null
    },
    {
        "title": "简王夏卿侍郎",
        "author": "李处权",
        "content": "下村正与辋川同，只恐桃源有路通。\n山色直侵书幌裏，花香尽泛酒杯中。\n使君已致随车雨，丞相方来拔木风。\n照席侍郎真玉树，慨然怜我坐诗穷。",
        "dynasty": "宋",
        "collection_info": null
    },
    {
        "title": "寄德器二首  其一",
        "author": "李处权",
        "content": "清躭七盌爱卢全，富贵千金鄙邓通。\n新岁烟尘悲塞北，旧时花鸟忆回中。\n可能春雨如秋雨，合是东风却北风。\n尚喜张仪惟舌在，百年从古没终穷。",
        "dynasty": "宋",
        "collection_info": null
    },
    {
        "title": "寄德器二首  其二",
        "author": "李处权",
        "content": "客舍春寒数挽衣，云重雨湿不闻鼙。\n老妻未免负薪嘆，稚子何为索饭啼。\n南地好山青不断，故园芳草绿应齐。\n胸中磈磊但尘土，惭愧锦囊兼玉溪。",
        "dynasty": "宋",
        "collection_info": null
    },
    {
        "title": "后乐堂",
        "author": "李处权",
        "content": "去尽沙鸥水照空，群山濯玉有无中。\n乱来更觉心情减，佳处犹欣臭味同。\n喜有清樽对雌霓，惭无健笔继雄风。\n此行会见承平否，岁晚飘零已秃翁。",
        "dynasty": "宋",
        "collection_info": null
    },
    {
        "title": "和与可见惠之诗",
        "author": "李处权",
        "content": "倚马万言纔一挥，问年于我亦肩随。\n才华早擅乡评在，人物行看国士知。\n黄卷沉酣端有志，青云腾踏岂无时。\n小人薄宦犹三黜，方驾聊同柳士师。",
        "dynasty": "宋",
        "collection_info": null
    },
    {
        "title": "次韵巽老",
        "author": "李处权",
        "content": "风前竹榦须料理，雨后蜗涎费扫除。\n北客经过无好语，南州骚屑少安居。\n雄称百万空扛鼎，功盖三分漫顾庐。\n识字信为忧患始，邺侯何必万籖书。",
        "dynasty": "宋",
        "collection_info": null
    },
    {
        "title": "迓辨老",
        "author": "李处权",
        "content": "琳宫尚记昔年游，扑面杨花晚不收。\n自倚钓鱼终悟主，谁知射虎不封侯。\n江湖已恨长为客，风雨何须横作秋。\n未见故人心已醉，更拚十日为君留。",
        "dynasty": "宋",
        "collection_info": null
    },
    {
        "title": "元长生辰",
        "author": "李处权",
        "content": "力扶吾道与斯文，世职家声蚤出群。\n欲致昇平宁舍我，从来出处不忘君。\n龙吟虎啸弥千日，兔髓乌肝恰一斤。\n已格皇天方俾寿，未须骑鹿上青云。",
        "dynasty": "宋",
        "collection_info": null
    },
    {
        "title": "送蔡伸道",
        "author": "李处权",
        "content": "当年倾盖便情亲，老去那知更贱贫。\n松竹故园秋未老，溪山南国雨能新。\n可怜作客身如梦，尚喜传家笔有神。\n咫尺重阳归务速，吹花落帽要吾人。",
        "dynasty": "宋",
        "collection_info": null
    },
    {
        "title": "题南浦楼",
        "author": "李处权",
        "content": "此生何处是真归，俯仰人间念念非。\n雨后溪山无限好，烟中鸥鹭自由飞。\n隻轮双桨成何事，白酒黄鷄可息机。\n北客上来千万恨，故乡回首夕阳微。",
        "dynasty": "宋",
        "collection_info": null
    },
    {
        "title": "题钱德载双清堂",
        "author": "李处权",
        "content": "谁识堂堂忠懿孙，至今人物典刑存。\n颇同陶令辞莲社，但学龎公隠鹿门。\n醉枕泉香分石脉，吟窗树老出云根。\n喜携自有东山妓，好事宁无北海樽。\n服食方依炼丹井，跻攀莫近洗头盆。\n秋风百本篱边菊，夜月三号涧下猿。\n未怪频穿康乐屐，可须多羡辟疆园。\n题诗我愧词源涸，作记渠能学海翻。\n乱后烟霞真得计，静中丘壑要重论。\n十年杀气纒伊洛，回首吾庐正断魂。",
        "dynasty": "宋",
        "collection_info": null
    },
    {
        "title": "偶书三首  其一",
        "author": "李处权",
        "content": "柴门如画映山隈，窈窕轩窗向水开。\n想见幽人清彻骨，松阴翠竹竹阴梅。",
        "dynasty": "宋",
        "collection_info": null
    },
    {
        "title": "偶书三首  其二",
        "author": "李处权",
        "content": "碧涧溅溅遶竹林，欲从源水阻幽深。\n春风想有桃花树，更有渔舟可访寻。",
        "dynasty": "宋",
        "collection_info": null
    },
    {
        "title": "偶书三首  其三",
        "author": "李处权",
        "content": "朝云漠漠雨丝匀，山路清无一点尘。\n桃李着花溪水满，断肠何处故园深。",
        "dynasty": "宋",
        "collection_info": null
    },
    {
        "title": "雨止奉送制置侍郎王公",
        "author": "李处权",
        "content": "已晴云气却蒙蒙，坐见前山没半峰。\n报道名卿谒丞相，不须行雨借蛟龙。",
        "dynasty": "宋",
        "collection_info": null
    },
    {
        "title": "简辨老",
        "author": "李处权",
        "content": "晚风吹叶满溪流，落日孤云万里秋。\n径欲五湖寻范蠡，醉携西子上扁舟。",
        "dynasty": "宋",
        "collection_info": null
    },
    {
        "title": "戏辨老",
        "author": "李处权",
        "content": "不独京尘解化衣，秋阳流火树阴稀。\n折腰为米初何有，亲见渊明负弩归。",
        "dynasty": "宋",
        "collection_info": null
    },
    {
        "title": "舟中偶书",
        "author": "李处权",
        "content": "两山相对似香山，滩响浑如八节滩。\n安得高风从此去，载醪犹是菊花残。",
        "dynasty": "宋",
        "collection_info": null
    },
    {
        "title": "道中题梅",
        "author": "李处权",
        "content": "山家梅树出疏篱，好客慇懃折一枝。\n直是老来风味薄，而今相遇可无诗。",
        "dynasty": "宋",
        "collection_info": null
    },
    {
        "title": "雪中过伊南",
        "author": "李处权",
        "content": "低阴漠漠水漫漫，杨柳如丝不忍看。\n见说山前风更恶，杏花无处避春寒。",
        "dynasty": "宋",
        "collection_info": null
    },
    {
        "title": "促梦弼酿",
        "author": "李处权",
        "content": "客舍犹寻未见书，邺侯何止万籖余。\n君家酿玉推能事，得及重阳把盏无。",
        "dynasty": "宋",
        "collection_info": null
    },
    {
        "title": "题湘园",
        "author": "李处权",
        "content": "当年此地勤花竹，景物方成姓又移。\n尽爱芙蓉照秋水，倚风怀往亦多时。",
        "dynasty": "宋",
        "collection_info": null
    },
    {
        "title": "赴端礼之招道中",
        "author": "李处权",
        "content": "高人折简苦相催，要及春风把一杯。\n花柳溪山寒食后，云中何似雨中来。",
        "dynasty": "宋",
        "collection_info": null
    },
    {
        "title": "次怀英韵",
        "author": "李处权",
        "content": "乱来身世羡沙鸥，雪后溪山粲两眸。\n不用东床呼外舅，当年雅契在仙舟。",
        "dynasty": "宋",
        "collection_info": null
    },
    {
        "title": "陪德孺游徐氏园池",
        "author": "李处权",
        "content": "禽鱼花竹静相参，溪雪融春青出蓝。\n月下醉归休秉烛，要将清梦过江南。",
        "dynasty": "宋",
        "collection_info": null
    },
    {
        "title": "和翁子秀夜过溪桥韵",
        "author": "李处权",
        "content": "千里无云湛九霄，月明花露滴春桥。\n何时心绪如杨柳，笑倚春风万丈条。",
        "dynasty": "宋",
        "collection_info": null
    },
    {
        "title": "游岘山观颜鲁公漥樽呈谹父",
        "author": "李处权",
        "content": "人物如公亦伟哉，漥樽寂寞岘山隈。\n似闻着履凌风出，不见拿舟弄月迴。\n往事只应君可纪，幽期孰谓我能开。\n留诗更约荷花语，莫惜障泥走马来。",
        "dynasty": "宋",
        "collection_info": null
    },
    {
        "title": "和学士吴元昭",
        "author": "释弥光",
        "content": "通身一穿金锁骨，正眼观来犹剩物。\n纵使当机觌面提，敢保居士犹未彻。",
        "dynasty": "宋",
        "collection_info": null
    },
    {
        "title": "和参政李汉老",
        "author": "释弥光",
        "content": "胡床稳坐已通津，何处更寻不二门。\n八苦起时全体现，不知谁解报深恩。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释弥光",
        "content": "一拶当机怒雷吼，惊起须弥藏北斗。\n洪波浩渺浪滔天，拈得鼻孔失却口。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释弥光",
        "content": "儿时曾向山前住，老大还归山上来。\n云外堂前逢蔡柳，大家拍掌笑咍咍。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释弥光",
        "content": "一九与二九，相逢不出手。\n冻得鸱吻头，面南看北斗。\n诸禅人，晓不晓，地炉火冷莫嫌寒，更有樵夫赤脚走。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释弥光",
        "content": "今朝腊月二十，衲僧门风壁立。\n进前拟问如何，劈面老拳箭疾。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释弥光",
        "content": "和风习习，膏雨微微。\n洗开柳眼，秀出花枝。\n衲僧闻得呵呵笑，也是宗门第八机。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释弥光",
        "content": "梦幻空花，何劳把捉。\n得失是非，一时放却。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释弥光",
        "content": "一物不将来，两肩担不起。\n直下便承当，坐在屎窖裏。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释弥光",
        "content": "生銕铸就昆崙儿，头轻脚重肚皮大。\n明眼衲僧萨普咤，九十日中看不破。\n看不破，笑倒嵩山破竈堕。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释弥光",
        "content": "家家尽看野狐儿，见者虽多识者稀。\n百怪千妖俱扫迹，春风已到万年枝。",
        "dynasty": "宋",
        "collection_info": null
    },
    {
        "title": "沔鄂",
        "author": "曾慥",
        "content": "渺渺阳台去，茫茫鹦鹉洲。\n干戈迷大别，烟雨瞑南楼。",
        "dynasty": "宋",
        "collection_info": null
    },
    {
        "title": "白帝城",
        "author": "曾慥",
        "content": "白帝城头路，逶迤一径遥。\n高堂临峡口，暴水没山腰。\n隔岸鱼施网，横江铁贯桥。\n神妃翻覆手，愿赐雨连宵。",
        "dynasty": "宋",
        "collection_info": null
    },
    {
        "title": "巫山",
        "author": "曾慥",
        "content": "巫山不可见，翠岫几重重。\n云外藏三岛，江头认九峰。\n淡烟迷暝色，疏雨浥秋容。\n目断凝贞路，松风传暮钟。",
        "dynasty": "宋",
        "collection_info": null
    },
    {
        "title": "到夔州",
        "author": "曾慥",
        "content": "众水归三峡，悠悠万古情。\n白盐无路到，赤甲罕人行。\n西瀼泉尤胜，东屯谷有名。\n丰年公事少，饱暖荷恩荣。",
        "dynasty": "宋",
        "collection_info": null
    },
    {
        "title": "题苏养直词翰巨轴",
        "author": "曾慥",
        "content": "元佑文章绝代无，为盟主者眉山苏。\n旧闻宗匠为诗匠，今见东湖说后湖。\n寂寞香山老居士，浩荡烟波古钓徒。\n澜翻翰墨惊人眼，一段清冰在玉壶。",
        "dynasty": "宋",
        "collection_info": null
    },
    {
        "title": "句  其一",
        "author": "曾慥",
        "content": "云连三峡苍茫外，人在千峰紫翠间。",
        "dynasty": "宋",
        "collection_info": null
    },
    {
        "title": "句  其二",
        "author": "曾慥",
        "content": "秋风三度发孤妍，扑面幽香十里传。",
        "dynasty": "宋",
        "collection_info": null
    },
    {
        "title": "次韵曾端伯晚过青山",
        "author": "李牧",
        "content": "怪底尘劳破，青山在眼中。\n竹桥低跨水，林磬小鸣风。\n半岭暮云碧，一村霜叶红。\n禅枝栖众鸟，回首意无穷。",
        "dynasty": "宋",
        "collection_info": null
    },
    {
        "title": "伤世",
        "author": "吕渭老",
        "content": "尘断征车杳，云低毳帐深。\n古今那有此，天地亦何心。",
        "dynasty": "宋",
        "collection_info": null
    },
    {
        "title": "记梦",
        "author": "关注",
        "content": "玄衣仙子从双鬟，缓节长歌一解颜。\n满引铜杯效鲸吸，低回红袖作弓弯。\n舞留月殿春风冷，乐奏钧天晓梦还。\n行听新声太平乐，先传五拍到人间。",
        "dynasty": "宋",
        "collection_info": null
    },
    {
        "title": "秋声",
        "author": "关注",
        "content": "梦破松声枕上闻，睡魔夜半战吟魂。\n初疑秋雨连江岸，乍觉寒潮上海门。\n招引好风来古寺，追随月色下前村。\n晚行欲问声来处，鬰鬰苍波漫不分。",
        "dynasty": "宋",
        "collection_info": null
    },
    {
        "title": "洞霄与道士夜话",
        "author": "关注",
        "content": "夜阑立语意萧然，似与黄冠有宿缘。\n不用天坛飞皓鹤，知君家世是神仙。",
        "dynasty": "宋",
        "collection_info": null
    },
    {
        "title": "咏俞仲义屏上王内史",
        "author": "关注",
        "content": "手追心慕漫悠悠，写向丹青入卧游。\n绝胜山阴问陈迹，茂林修竹想风流。",
        "dynasty": "宋",
        "collection_info": null
    },
    {
        "title": "句  其一",
        "author": "关注",
        "content": "钟声互起东西寺，灯火遥分远近村。",
        "dynasty": "宋",
        "collection_info": null
    },
    {
        "title": "句  其二",
        "author": "关注",
        "content": "夜长何时旦，苦寒不成寐。",
        "dynasty": "宋",
        "collection_info": null
    },
    {
        "title": "次韵彦高即事",
        "author": "刘着",
        "content": "福威看九落，笔削在麟经。\n中道亡三鑑，危时忆九龄。\n网罗无处避，鼙鼓不堪听。\n身远辽阳渡，心怀岘首亭。\n脱巾头半白，倾盖眼谁青。\n断雁西风急，潸然涕泗零。",
        "dynasty": "宋",
        "collection_info": null
    },
    {
        "title": "顺安辞呈赵使君二首  其一",
        "author": "刘着",
        "content": "太平时世屡丰年，胜事空闻父老传。\n郭外桑麻知几顷，船头鱼蟹不论钱。",
        "dynasty": "宋",
        "collection_info": null
    },
    {
        "title": "顺安辞呈赵使君二首  其二",
        "author": "刘着",
        "content": "六朝兴废渡河年，旧国归来更黯然。\n八月边城山未雪，芦花籍藉已漫天。",
        "dynasty": "宋",
        "collection_info": null
    },
    {
        "title": "次韵王子慎玉田道中一首兼呈韩公美阁老",
        "author": "刘着",
        "content": "东晋风流属子猷，开元峭直让韩休。\n丝纶对掌惊三隽，尊酒更酬失四愁。\n古道阴阴槐树老，归鸿杳杳荻花秋。\n浩然诗思天涯远，月满江南小谢楼。",
        "dynasty": "宋",
        "collection_info": null
    },
    {
        "title": "出榆关",
        "author": "刘着",
        "content": "羽檄中原满，萍流四海间。\n少时过桂岭，壮岁出榆关。\n奇祸心如折，羁愁鬓已斑。\n楚纍千万亿，知有几人还。",
        "dynasty": "宋",
        "collection_info": null
    },
    {
        "title": "渡辽",
        "author": "刘着",
        "content": "身隔辽东渡，心怀冀北群。\n会归苏属国，却忆范将军。\n风陈横秋雁，雷声吼夜蚊。\n方言莫相笑，唐梵本殊分。",
        "dynasty": "宋",
        "collection_info": null
    },
    {
        "title": "至日",
        "author": "刘着",
        "content": "乱离南国忽经年，一线愁添未死前。\n心折灵台候云物，眼看东海变桑田。\n燕巢幕上终非计，雉畜樊中政可怜。\n安得绝云行九万，却骑鲸背上青天。",
        "dynasty": "宋",
        "collection_info": null
    },
    {
        "title": "次韵彦高暮春书事",
        "author": "刘着",
        "content": "平生漫浪老清晖，却扫丘园属少微。\n世乱伤心青眼旧，天涯流泪白云飞。\n羁愁只忆中山酒，贫病长悬子夏衣。\n泽畔行吟谁念我，祗应形影自相依。",
        "dynasty": "宋",
        "collection_info": null
    },
    {
        "title": "寄题张浩然松雪楼",
        "author": "刘着",
        "content": "入座山光秀玉柯，岸巾绝景意如何。\n瘦来岂为寒松句，和寡还惊白雪歌。\n地近云烟来鹤驾，檐高星斗泻银河。\n悬知老子登临处，渺渺沧波月色多。",
        "dynasty": "宋",
        "collection_info": null
    },
    {
        "title": "次韵彦高占雪",
        "author": "刘着",
        "content": "天秋鼓南风，云海飘暮雪。\n三春犹冱寒，九夏那苦热。\n土圭测中气，尝闻先儒说。\n穷髪多异宜，泥古诚亦拙。\n吴侯擅六艺，名宦端不屑。\n晚岁登泰山，蚤已探禹穴。\n千岁可坐致，不待数旬月。\n重阴畏坎陷，五阳欣夬决。\n君子方履霜，渠肯蹈覆辙。\n鸡猪与鱼蒜，幸可充朝餟。",
        "dynasty": "宋",
        "collection_info": null
    },
    {
        "title": "枕上言怀",
        "author": "刘着",
        "content": "九土将分裂，中原政扰攘。\n孰为真汉相，却忆假齐王。\n晋室迁神鼎，梁园作战场。\n可怜羁客梦，夜夜在家乡。",
        "dynasty": "宋",
        "collection_info": null
    },
    {
        "title": "再和彦高",
        "author": "刘着",
        "content": "否泰由来在岁星，谁听叩角作商声。\n一朝汉魏成今古，百口燕秦隔死生。\n雉堞仅能逃病妇，雁书犹记作团兄。\n雪云埋尽辽西路，有酒如淮奈此情。",
        "dynasty": "宋",
        "collection_info": null
    },
    {
        "title": "闻雁",
        "author": "刘着",
        "content": "千里寒云卷朔风，当轩月午雁书空。\n烦君为报江南客，顦顇辽东更向东。",
        "dynasty": "宋",
        "collection_info": null
    },
    {
        "title": "闺情二绝  其一",
        "author": "刘着",
        "content": "天边北斗又回春，愁绝龙沙任酒醺。\n万里巫山归梦断，不知何处觅行云。",
        "dynasty": "宋",
        "collection_info": null
    },
    {
        "title": "闺情二绝  其二",
        "author": "刘着",
        "content": "蕙帐金炉冷篆烟，故山春草几芊芊。\n只今唯有潇湘月，万里相随照不眠。",
        "dynasty": "宋",
        "collection_info": null
    },
    {
        "title": "过白沟趁顺安",
        "author": "刘着",
        "content": "万折狂澜肯倒流，归心梦寐在东周。\n平生快意君知否，今日驱车过沟。",
        "dynasty": "宋",
        "collection_info": null
    },
    {
        "title": "题御城寺壁",
        "author": "刘着",
        "content": "一径埋云草树荒，石麟苍藓卧田桑。\n汉家陵阙今何在，洛水嵩山满夕阳。",
        "dynasty": "宋",
        "collection_info": null
    },
    {
        "title": "月夜泛舟",
        "author": "刘着",
        "content": "浮世浑如出岫云，南朝词客北朝臣。\n传邮扰扰无虚日，吏俗区区老却人。\n入眼青山看不厌，傍船白鹭自相亲。\n举杯更欲邀明月，暂向尧封作逸民。",
        "dynasty": "宋",
        "collection_info": null
    },
    {
        "title": "病中寄楚卿",
        "author": "刘着",
        "content": "月满江楼午夜钟，多情多病一衰翁。\n行云不道无行雨，只恐相逢是梦中。",
        "dynasty": "宋",
        "collection_info": null
    },
    {
        "title": "送客亭",
        "author": "刘着",
        "content": "十年羁旅鬓成丝，千里淮山信息稀。\n送尽长亭短亭客，且看庄舄几时归。",
        "dynasty": "宋",
        "collection_info": null
    },
    {
        "title": "病中言怀呈韩给事",
        "author": "刘着",
        "content": "潦倒淮山客，金台五见秋。\n退飞嗟宋鹢，畏暑甚吴牛。\n问疾怜摩诘，分曹类子猷。\n自惭无补报，只合隐林丘。",
        "dynasty": "宋",
        "collection_info": null
    },
    {
        "title": "伯坚惠新茶绿橘香味郁然便如一到江湖之上戏作小诗二首  其一",
        "author": "刘着",
        "content": "建溪玉饼号无双，双井为奴日铸降。\n忽听松风翻蟹眼，却疑春雪落寒江。",
        "dynasty": "宋",
        "collection_info": null
    },
    {
        "title": "伯坚惠新茶绿橘香味郁然便如一到江湖之上戏作小诗二首  其二",
        "author": "刘着",
        "content": "黄苞犹带洞庭霜，翠袖传看绿叶香。\n何待封题三百颗，只今诗思满江乡。",
        "dynasty": "宋",
        "collection_info": null
    },
    {
        "title": "文季侍郎得绿萼香梅子文待制有诗辄亦同赋",
        "author": "刘着",
        "content": "一枝绿萼冠群芳，潇洒犹疑楚岸傍。\n香骨瘦来冰蕋细，梦魂清处月波凉。\n赓酬便合成千首，醒醉宁须计百觞。\n横玉叫云吹不尽，只教今古洗离肠。",
        "dynasty": "宋",
        "collection_info": null
    },
    {
        "title": "题佛剎",
        "author": "释宗印",
        "content": "七十劳生西復东，乡关在望念飘蓬。\n大辽半岁九分尽，全晋一年千里空。\n周召已亡无善政，蔡童虽死有余风。\n华阴乞食商山去，岩谷幽寻四老翁。",
        "dynasty": "宋",
        "collection_info": null
    },
    {
        "title": "句",
        "author": "王昭宇",
        "content": "明朝山北山南路，各自逢人话胜游。",
        "dynasty": "宋",
        "collection_info": null
    },
    {
        "title": "句",
        "author": "罗大全",
        "content": "愿挽玻瓈江，霈作东州雨。",
        "dynasty": "宋",
        "collection_info": null
    },
    {
        "title": "重兴寺",
        "author": "荀完",
        "content": "门前春挂一壶山，修竹乔松不可攀。\n落尽桃花无觅处，应随流水到人间。",
        "dynasty": "宋",
        "collection_info": null
    },
    {
        "title": "绍兴中兴上復古诗",
        "author": "张嵲",
        "content": "天监我宋，受命以人。\n咋为乱阶，以启圣人。\n皇帝嗣位，其仁如春。\n万邦欣载，共惟帝臣。\n垂衣高拱，惟务俭勤。\n恤民不怠，懋穑劝分。\n卑宫勿饰，服御无文。\n膳食取具，不羞庶珍。\n内官弗备，简御嫱嫔。\n抑损戚畹，登崇搢绅。\n吏除苛绕，狱去放分。\n刑罚不试，号令不频。\n旰食宵衣，导率以身。\n行之期年，天下归仁。\n皇帝躬行，过于尧禹。\n如天不言，乃帝之所。\n内资禀命，外须训抚。\n不有相贤，孰资察补。\n天舍其衷，遗之硕辅。\n实惟旧臣，乃吾肱股。\n昔以梦求，今以德错。\n皇帝曰咨，惟予与汝。\n我唱而和，无或疑阻。\n如手如臂，如心如膂。\n如彼事神，汝为椒糈。\n如彼琴瑟，相待戞拊。\n相臣受命，于帝其训。\n敢惮夙宵，以图淑问。\n衣不及带，冠不暇正。\n内事抚摩，外修好聘。\n忍尤攘纷，徂惟求定。\n皇帝之孝，克迈帝舜。\n相臣佐之，兹惟无竞。\n上感穹昊，下格殊邻。\n以暴为恩，易顽以驯。\n母后既归，东朝侍御。\n天下载欢，若饥得哺。\n天子躬俭，惟亲是丰。\n未明求衣，朝长乐宫。\n礼备家人，养以天下。\n先意承旨，事无违者。\n天子行孝，天下承风。\n胥训胥效，比屋可封。\n乃建中宫，以母四海。\n诗首关雎，易称中馈。\n天子之尊，亦资内助。\n上奉慈颜，下式寰宇。\n事亲底豫，化民致和。\n始于壸阈，邦国是讹。\n太学肇建，四方是极。\n增博士员，导以经术。\n有来英髦，充牣上京。\n三年大比，以考其成。\n异时之用，维公维卿。\n石渠广内，图书之渊。\n羽陵之蠧，断简之编。\n是息是游，英俊在焉。\n逸群之彦，比迹卿云。\n怀材待问，发闻扬芬。\n驰骋古今，上下典坟。\n考正律度，是为景钟。\n导和殖财，国用以丰。\n不窕不槬，咸中典刑。\n有涣其章，上公是铭。\n兹器惟则，允为国经。\n德爵之亚，莫尚惟齿。\n班序颠毛，以为民纪。\n乡饮既行，郡邑是遵。\n洙泗之风，无復龂龂。\n井田既坏，民困劫假。\n乃正经界，以实多寡。\n赋入既均，贫富不病。\n非上恤之，孰拯其命。\n诞弥之节，式宴示慈。\n乐不计费，孰敢节之。\n皇帝曰咨，费财无艺。\n亲降德音，以禁肆侈。\n天下欢然，称盛德事。\n匪帝命之，臣子曷议。\n着之令甲，付之史官。\n永永万年，无或敢干。\n人事既洽，惟神是事。\n于庙于郊，各尽其礼。\n其郊维何，蒇事圜丘。\n帝御六龙，冕十二旒。\n既新宫架，既备礼服。\n有洁其牲，有温其玉。\n合袪天地，侑以祖考。\n乐奏六变，其音肆好。\n问谁相祀，实维上公。\n登降跪起，有肃其容。\n天地并况，瑞物来下。\n天子万年，以有神嘏。\n其庙维何，可以观德。\n德盛不祧，祀事不忒。\n祖庙既饬，旅楹有闲。\n原庙继作，以游衣冠。\n若节春秋，皇帝戾止。\n荐献有容，祖考咸喜。\n礼成而退，祗奉不渎。\n天子万年，永绥遐福。\n天神贵者，莫尊太一。\n置祠为民，其宫有洫。\n既仿谬忌，道开八通。\n皇帝临飨，威神是崇。\n天人相际，福禄攸同。\n国南千亩，是为帝籍。\n天子肇祀，以祈黍稷。\n我黍与与，我稷翼翼。\n以享以祀，以为民食。\n福禄绥之，万世无斁。\n乃营吉壤，肇建高禖。\n何以歆之，帝德不回。\n瑞乙既至，后率所御。\n以弗以祈，有秩斯祜。\n千亿之祥，兆于帝武。\n天锡皇帝，圣钦不迟。\n事神保民，以莫不祗。\n上帝临之，云何以报。\n维年屡丰，诸福是効。\n非维丰之，又布濩之。\n东西北南，咸锡予之。\n稼茂于野，粟积于仓。\n礼义兴行，民俗以臧。\n桴鼓不鸣，狱讼衰息。\n人有盖藏，道无捐瘠。\n和气所蒸，化为瑞物。\n甘露零庭，近在郊邑。\n有木呈祥，合枝共柢。\n考传验符，远人不贰。\n或剖其中，自然成文。\n太平是告，希代莫闻。\n丰年屡应，众瑞应图。\n皇帝谦恭，不以自居。\n图回庶事，益慎厥初。\n君臣相戒，可否吁俞。\n政过三代，言成典谟。\n历选后辟，前载所无。\n在昔中兴，周汉二宣。\n夏康商宗，汉祖晋元。\n咸用干戈，配天祀夏。\n其臣歌颂，或列于雅。\n方之皇帝，爝火太阳。\n顾无歌诗，垂世用光。\n词臣伏罪，无以塞责。\n谁其诗之，以佐皇德。\n下臣张嵲，过不自揆。\n日官西掖，待罪文字。\n敢颂厥美，以赞后功。\n江汉崧高，不足比隆。",
        "dynasty": "宋",
        "collection_info": null
    },
    {
        "title": "绍兴圣孝感通诗",
        "author": "张嵲",
        "content": "宋有天下，逮乎八世。\n猛敌横生，侵欲不忌。\n尧汤水旱，文景菑异。\n数则使然，岂人攸塈。\n皇帝承统，甚武且仁。\n内销姦孽，外备殊邻。\n濅明濅昌，师武臣力。\n抵掌含怒，日思奋殛。\n皇帝曰咨，咨女将臣。\n慎守疆埸，以保吾民。\n敌来则御，折北勿追。\n姑修吾德，以待所归。\n人亦有言，投鼠忌器。\n矧彼狡焉，吾亲是质。\n彼兵攸恃，我则德攻。\n靡以岁月，徼天之衷。\n彼虽刚戾，不可扰驯。\n我视其欲，以舒吾仁。\n始我有众，公卿庶士。\n谓彼悍骄，庸知德义。\n苟有诚信，金石为开。\n豚鱼之孚，惟道之怀。\n有唐睿真，亟诏求访。\n恻怛之诚，宁甘百誷。\n皇帝曰咨，予由是心。\n彼虽我诈，我惟尔忱。\n孝悌之至，神明可通。\n惟彼不信，天诱其衷。\n行人是来，言弃旧恶。\n我奉慈母，归御长乐。\n八月甲子，至行在所。\n天子在所，天子郊迎，其从如雨。\n老稚仰观，踊跃呼舞。\n卿士相趋，肃穆伛偻。\n天地感通，发祥頽祉。\n卿云鬰兴，轮囷离诡。\n屏翳不惊，川后静波。\n云飞渊泳，讙声相和。\n玉虬沛艾，芝盖穹崇。\n千乘雷动，万骑风从。\n天子是侍，如长乐宫。\n渤澥为杯，华嵩为豆。\n举烽行炙，撞钟命酒。\n既劳王爵，下逮奔走。\n万岁称觞，献太母寿。\n敷天之庆，周浃寰宇。\n薄海内外，无或失所。\n皇帝之孝，振古曷遇。\n睿算无疆，永作民主。\n人无疾疠，田多稷黍。\n兵革不试，四夷款附。\n太母万年，康疆燕豫。\n皇帝之孝，莫与比德。\n锡羡无疆，子孙千亿。\n莞簟发祥，开统拓迹。\n嶷嶷岐岐，诜诜翼翼。\n有绿其车，有赤其舄。\n太母万年，含饴燕息。\n始归太母，小大具疑。\n谓将我廷，胡宁以归。\n皇帝之孝，先定不易。\n爰有廷臣，协比我德。\n有赞其决，无贰其心。\n指期待蔇，天实我临。\n曾无愆素，归御愔愔。\n凡是讙嚣，尽为歌吟。\n天锡皇帝，示将保定。\n太平之休，繄此其证。\n际天所覆，咸为我土。\n含识之伦，我籍斯附。\n充入旧贯，天临万方。\n子子孙孙，永世克昌。",
        "dynasty": "宋",
        "collection_info": null
    },
    {
        "title": "秋怀",
        "author": "张嵲",
        "content": "前山跻暮气，虚檐纳轻阴。\n沉疴稍轻体，徐步望遥岑。\n泬寥天宇净，斐亹秋云深。\n原野旷萧条，岗阜何崎嵚。\n微霜被群物，悴叶声萧森。\n游鳞奔巨壑，翔鸟候穹林。\n结念非一端，滞思纷相寻。\n伊昔抱微尚，夙怀尘外心。\n风波一震荡，飘流安可任。\n廉颇思赵士，钟仪怀楚音。\n往愤既切古，来忧方在今。\n安排谅躛言，委顺亦虚襟。\n由来穷达士，万古同堙沉。\n聊申悽断意，持和双南金。",
        "dynasty": "宋",
        "collection_info": null
    },
    {
        "title": "奉和李元叔察院秋怀",
        "author": "张嵲",
        "content": "屯云生广泽，白日互亏蔽。\n如何三秋杪，顾作九暑炽。\n高风摧蒲柳，未觉到兰蕙。\n幽人感岁徂，节生悲远志。\n伊予老忧患，感激志鉴寐。\n起视篱下花，节过真少味。\n岂无王弘酒，深愧渊明意。\n未然招隠诗，默契幽林思。\n瞻彼区中人，清冽成萎悴。\n安得西山药，飘然以超世。",
        "dynasty": "宋",
        "collection_info": null
    },
    {
        "title": "董弥大郎中以窗前菊花晨且鲜明午间萎蕤感而成诗兴寄古雅次元韵",
        "author": "张嵲",
        "content": "人生朝气鋭，兹花亦復然。\n鲜荣若自矜，低垂如乞怜。\n平生浙郦路，满谷为谁妍。\n山深风日美，扬芳被涯边。\n食饮赖香洁，轻安遗节宣。\n昔乃寿胡广，由来岂其天。\n至理竟谁问，三叹秋风前。",
        "dynasty": "宋",
        "collection_info": null
    },
    {
        "title": "将至临安途中偶成呈表叔陈给事去非",
        "author": "张嵲",
        "content": "末契託外亲，夙昔承顾盻。\n邓鄙听论诗，房陵共遭乱。\n苍黄南山路，大雪将没骭。\n事定访田家，山花已如霰。\n燃薪代灯烛，新诗仰华绚。\n雨余登近岭，春晴集两涧。\n彷佛纸坊山，泉石眼中见。\n形影一东西，音声阻河县。\n驽骀自拘挛，鸿鹄谢羁绊。\n俄瞻九天上，更觉斯文焕。\n鄙贱集亹深，十年两遭难。\n稠重荷顾存，凡庸辱推荐。\n穷途感一饭，况此膺深眷。\n门墻行欲近，仰止极昏旦。\n余生不自意，復得亲谈宴。\n存没割中肠，申章泪滂溅。",
        "dynasty": "宋",
        "collection_info": null
    },
    {
        "title": "风",
        "author": "张嵲",
        "content": "一岁三百日，烈风朝暮吹。\n不知剖判来，曾有无风时。\n况兹踰年旱，小雨时散丝。\n蓬蓬从天来，一扫云气离。\n虽荷扇暍劳，要无膏润滋。\n功过不相庚，退坐徒叹咨。\n何当快雨至，檐溜如绠縻。\n万瓦跃冰丸，千虹注幽池。\n坐见槁死苖，翠浪翻前陂。\n雨罢树不揺，溟溟天宇垂。\n此事恐无冀，忘言咏吾诗。",
        "dynasty": "宋",
        "collection_info": null
    },
    {
        "title": "普照观",
        "author": "张嵲",
        "content": "欲雨春岚重，微风松韵清。\n泊舟古观下，卧听山鸟声。\n行乐惬幽步，访僧舒远情。\n仙翁遯世久，岩壑自峥嵘。\n丹竈颇可识，故基犹未平。\n何当遯世网，来此饭黄精。",
        "dynasty": "宋",
        "collection_info": null
    },
    {
        "title": "送冯贯道之东川转而之行在",
        "author": "张嵲",
        "content": "秋风来万里，草木日夜凋。\n属兹憀栗时，执别在今朝。\n乱离多苦辛，况乃道路穷。\n若人抱奇节，劲气干云霄。\n结交二十年，途穷识久要。\n间闗復会面，益若漆投胶。\n感深念存殁，投分忘顽嚣。\n汝海昔为别，盛年意气豪。\n及兹分手日，星星悲二毛。\n壮心随遇尽，曩志与时消。\n别夜月皎皎，首途方迢迢。\n故园不足怀，令德乃所操。\n君其爱尔躯，努力熙皇朝。",
        "dynasty": "宋",
        "collection_info": null
    },
    {
        "title": "送李子勉",
        "author": "张嵲",
        "content": "驰骛谢新轨，息偃思旧扉。\n婵连怅若人，阅岁此音徽。\n直谅方求益，离忧忽在兹。\n平居轻岁月，分首重斯时。\n出郭郊树绿，夏云千里奇。\n男儿杖策去，行路亦光辉。\n还家未徂暑，散帙掩郊扉。\n酒醪款邻里，时果欢稚儿。\n家山恣跻攀，田野日遨嬉。\n驽骀恋栈豆，鸿鹄谢絷维。\n论才惜暂去，循计岂云非。\n握手钱塘别，余归未有期。",
        "dynasty": "宋",
        "collection_info": null
    },
    {
        "title": "送张养正",
        "author": "张嵲",
        "content": "脱巾造朝市，委辔即田庐。\n虽云怀素尚，出处亦自如。\n吾宗信端谅，宪宪为世儒。\n顷以才令选，来司中秘书。\n光荣耀士林，侧伫翔天衢。\n一朝拂衣去，意与张邴俱。\n出饯北郭门，踟蹰立路隅。\n雨余夏郊绿，时觉晴云驱。\n专城秩匪卑，还家意復舒。\n谁云离念恶，兹行翻足娱。\n徒伤万里客，送别在三吴。",
        "dynasty": "宋",
        "collection_info": null
    },
    {
        "title": "送冯元通帅夔",
        "author": "张嵲",
        "content": "烈士志徇名，仁人思爱日。\n冯公杖节归，颇全忠孝术。\n狂童昔兆乱，天常几反易。\n大臣清国屯，公实预谋画。\n白士为台郎，未省闻在昔。\n义为轩冕重，功在钟鼎勒。\n十载犹故官，念言为伊鬰。\n迩来升宰士，式序期日夕。\n囊封郄復上，告去更甫力。\n官荣岂不怀，志养不遑息。\n顾我废蓼莪，日念扫茔域。\n公方咏南陔，肯为高官职。\n绝裾旧疑温，抗疏今师密。\n都门行饯君，视古无愧色。\n柔甘既获奉，中外等事国。\n虽是平生言，勉哉宣泽□。",
        "dynasty": "宋",
        "collection_info": null
    },
    {
        "title": "咏水上双白鸟",
        "author": "张嵲",
        "content": "夜雨山水清，朝晖浄崖壁。\n飞来双白鸟，未省平生识。\n鴐鹅谢清姿，鸥鸟惭素质。\n低昂信波涛，顾盻矜羽翮。\n鲜明潭光青，错乱浪花白。\n轻舫忽东来，抢飞百余尺。\n復下水中央，相将讵离析。\n稻粱岂深谋，饮啄亦自得。\n空山罗网稀，遂性无惊惕。\n不学西雍鹭，翻飞近人迹。",
        "dynasty": "宋",
        "collection_info": null
    },
    {
        "title": "春夜山居望月思故园有作",
        "author": "张嵲",
        "content": "万壑自清夜，春岚昏众星。\n明月丽霄汉，清风周四溟。\n独立万里外，飘然欲遐征。\n回首望江汉，中原气冥冥。\n东北有去鸟，我愿从之行。\n逝将归旧邦，山河宛平生。\n丘园已芜没，径术春草青。\n观台倾夜雨，曲池今向平。\n俯首呌父老，旷野无人声。\n庐井不復辨，灌莽春露凝。\n伤心时震荡，怀旧意纵横。\n夜久林叶光，山空泉韵鸣。\n绪风行復革，桥运无暂停。\n理会众缘释，情钟群虑并。\n静躁物固殊，太空本何婴。\n庶以道自达，超遥谢撄宁。",
        "dynasty": "宋",
        "collection_info": null
    },
    {
        "title": "六月初八日过龙洞纳凉树阴下酌泉待月而行",
        "author": "张嵲",
        "content": "绝壁不带土，一目千仞青。\n何年架危阁，窱窕陵青冥。\n仰观众树姿，俯听大壑声。\n山空响互答，隠辚心所惊。\n人生几何时，冒此绝险行。\n虽获须臾快，未偿百年生。\n龙洞视正黑，水为琴筑鸣。\n层岩积阴厚，六月如寒冰。\n泉甘聚壑小，洞深秘神灵。\n天设境自绝，地近人乃轻。\n独坐荫佳桂，峰高日西倾。\n薄暮来者少，长风始清泠。\n赏会匪初望，徘徊但含情。\n坐见山月上，众景纷纵横。\n密林栖鸟定，始復事前征。",
        "dynasty": "宋",
        "collection_info": null
    },
    {
        "title": "送别",
        "author": "张嵲",
        "content": "岁晚多烈风，鸿雁号广泽。\n寒日行天边，及兹送归客。\n余生足暌异，不作儿女色。\n此夕復何夕，伤离重悽恻。\n子棹既云西，余行亦将北。\n岂但今日别，方异平生迹。\n千里即寄书，万里空叹息。\n朝市与山林，从兹恐乖隔。",
        "dynasty": "宋",
        "collection_info": null
    },
    {
        "title": "达州月夜",
        "author": "张嵲",
        "content": "薄暮行人息，角声吹已残。\n城空群犬吠，明月照闗山。\n四望何所见，烟苍树团团。\n但闻流水声，不见飞鸟还。\n故园天一角，时危路间闗。\n避地方云始，整驾何当旋。\n故人同此夕，若为怀抱寛。",
        "dynasty": "宋",
        "collection_info": null
    },
    {
        "title": "过云安县",
        "author": "张嵲",
        "content": "平日云安县，常见少陵诗。\n今朝忽经过，人生信难期。\n不闻鶗鴂鸣，萧萧山树悲。\n昔人不可见，长江无尽时。",
        "dynasty": "宋",
        "collection_info": null
    },
    {
        "title": "山中月夜草色香烈颇如昔年上庸鹿门之游感而为诗",
        "author": "张嵲",
        "content": "月淡云始合，沉沉山树清。\n露濡幽气馥，涧草不知名。\n既念上庸隠，復怀鹿门行。\n暌离驰岁月，南北异平生。\n况抱怀昔念，存没感中情。\n缅怀故园月，亦傍山河明。\n花发因风散，溪流度石平。\n当时游瞩地，何人復再经。\n客心徒搔搔，夜色自冥冥。\n萧散讵为适，祗今悲愤盈。",
        "dynasty": "宋",
        "collection_info": null
    },
    {
        "title": "呈同游诸公",
        "author": "张嵲",
        "content": "众岭莽回互，古刹藏乔林。\n平川一目尽，列岫千重深。\n昔人几经历，我辈復登临。\n山川谅不改，徒伤怀古心。",
        "dynasty": "宋",
        "collection_info": null
    },
    {
        "title": "舟中独夜",
        "author": "张嵲",
        "content": "泊舟依聚落，水色澹余辉。\n红树满秋山，夕烟上霏微。\n稍观渔火明，渐见行人稀。\n孤客畏遥夜，况乃穷秋时。\n疏篷见天星，朔风左右吹。\n重衾不能暖，展转枕屡移。\n怀归意恋恋，感旧心悽悽。\n骤使百虑集，起坐復搘颐。\n人生谅多牵，吁嗟竟何为。",
        "dynasty": "宋",
        "collection_info": null
    },
    {
        "title": "雨霁出郊外",
        "author": "张嵲",
        "content": "时雨当夜来，出郭喜新霁。\n伫立望四郊，春容卉无际。\n群山隔大江，苍岩澹相对。\n轻风生水波，微露滋花气。\n缘津柳已暗，忽悟清明至。\n融怡岁序同，俯仰山河异。\n逢时思坟墓，拜扫十年废。\n闻有故童仆，壶飡酹荒隧。\n新阡固已远，龙輴尚天外。\n已深濡露悲，更下孤臣泪。",
        "dynasty": "宋",
        "collection_info": null
    },
    {
        "title": "闽中山间毎早白雾四塞咫尺不辨",
        "author": "张嵲",
        "content": "闽岭冬候晚，岁穷殊未寒。\n谁为五里雾，皓皓怀群山。\n剥琢斧斤响，啁啾禽鸟閒。\n逖听知何处，四顾但漫漫。\n怳如湖水秋，眇与天相连。\n乔林膏沐已，远岫渐披颜。\n高阁延朝景，清辉泛林端。\n谅非侵晨兴，讵识景物閒。\n忽思乡社岁，日晏未开闗。",
        "dynasty": "宋",
        "collection_info": null
    },
    {
        "title": "庚辰二月雪夜作",
        "author": "张嵲",
        "content": "夜半雨鸣廊，晨起雪暗空。\n不减腊月寒，故作昨日风。\n融银拥山腰，飞花满裘茸。\n办此了不难，咳唾烦天公。\n纤纤园中花，一夕无光容。\n凛凛庭下松，巍然两苍龙。",
        "dynasty": "宋",
        "collection_info": null
    },
    {
        "title": "咏鹤",
        "author": "张嵲",
        "content": "翯然毛羽净，绰与秋风宜。\n阔步循广庭，伸吭矜羽仪。\n稻粱谋几何，终然遭絷羁。\n岂衒云外标，遂为时所縻。\n因知古清士，削迹畏人知。",
        "dynasty": "宋",
        "collection_info": null
    },
    {
        "title": "晚行阁道自对溪趋小柏宿",
        "author": "张嵲",
        "content": "高峰犹返照，绝壑已先晦。\n苍波去不穷，青崖俨相对。\n山回路欲断，溪豁双流汇。\n阁道自委蛇，林影常澹瀩。\n仰空欣树佳，伫立惊石怪。\n山晚云不驱，路暗客犹迈。\n平生事幽讨，兴与林泉会。\n何意漂泊年，得此行李内。\n境胜固所便，地绝復多畏。\n娟娟月初上，飂飂远风快。\n幽蝉响復咽，宿鸟惊欲坠。\n望望驿尚赊，应在青烟外。",
        "dynasty": "宋",
        "collection_info": null
    },
    {
        "title": "杂兴",
        "author": "张嵲",
        "content": "疏园两树杏，风雨夜离披。\n离披君莫恨，结子还并枝。\n犹胜西涧水，一去杳无期。\n静坐观物理，令人添鬓丝。",
        "dynasty": "宋",
        "collection_info": null
    },
    {
        "title": "游独孤城下作",
        "author": "张嵲",
        "content": "利成山百丈，直下独孤城。\n事往岁月积，长江依旧清。\n昔人经过地，我辈復此行。\n但见竹树稠，石崖如削成。\n乔木晚未凋，青青发余荣。\n天寒远峰澹，日晏长川明。\n时危怀古意，岁暮羁旅情。\n一室寄绝岸，全家託柴荆。\n晨炊饭脱粟，似此田涧氓。\n群盗正猖獗，深居且偷生。\n反念故园日，默默何由平。",
        "dynasty": "宋",
        "collection_info": null
    },
    {
        "title": "咏雪得光字",
        "author": "张嵲",
        "content": "东皇携春来，属车载霓裳。\n回风作妙舞，杂佩鸣珠珰。\n千官玉笋班，再拜称瑶觞。\n酒罢各分瑞，圭琮粲琳琅。\n浩荡涵濡恩，一笑徧八荒。\n尘垢得湔洗，焦枯亦辉光。\n伟哉造化力，天地为翕张。\n功成了不居，杲日天中央。",
        "dynasty": "宋",
        "collection_info": null
    },
    {
        "title": "喜雪",
        "author": "张嵲",
        "content": "澒洞四山没，万籁无遗声。\n群飞喜凌乱，遍积爱寛平。\n呈姿碧树立，照影方池清。\n出户延幽意，斋心谢群灵。\n幸有丰年望，初无丝竹情。\n取乐付诸少，焚香观道经。\n何事衝寒久，微吟诗句成。",
        "dynasty": "宋",
        "collection_info": null
    },
    {
        "title": "初夏晚兴",
        "author": "张嵲",
        "content": "微月破幽树，草露生夕凉。\n夏木纷已成，时禽暮归翔。\n閒花自白红，无人领幽芳。\n晚沐岸轻帻，披衣暂倘佯。\n外徇志自局，理会言可忘。\n俯仰婚宦初，未省离土疆。\n那知天壤内，有地名魏塘。\n朅来岁再华，及此身方强。\n岂但理茨栋，种树日望长。\n分将百年身，送老湖海荒。\n人生等如寓，何必还故乡。",
        "dynasty": "宋",
        "collection_info": null
    },
    {
        "title": "送陆尧夫倅襄阳",
        "author": "张嵲",
        "content": "我本江汉客，十年官到京。\n君为三吴士，歘有南雍行。\n风波眇沿泝，水陆幸俱平。\n是邦虽毁顿，生聚今尚成。\n矧君勤令德，足以惠遗氓。\n井邑应非旧，长江如故清。\n岘山虽已赭，遗记尚纵横。\n假日当访古，兵厨宜细倾。\n客心终惮远，归意欲遐征。\n鬰纡怀土念，去往游子情。\n待君成政日，繄我契归耕。\n送别南归路，復班三岘荆。\n离居何以慰，日夕伫休声。",
        "dynasty": "宋",
        "collection_info": null
    },
    {
        "title": "拟苏少卿寄内",
        "author": "张嵲",
        "content": "话别河梁上，踟蹰古道边。\n男儿重意气，握节向幽燕。\n一来单于庭，五闰犹未还。\n黄云愁瀚海，朔雪暗燕然。\n塞柳春犹白，河冰暖尚坚。\n有怀幽闺妇，二八政婵娟。\n寄言当永决，欲语讵能宣。\n忍苦聊相待，恐乖全盛年。\n二事热中肠，吞声徒向天。\n纷纷节髦落，泪尽秋风前。",
        "dynasty": "宋",
        "collection_info": null
    },
    {
        "title": "橘林",
        "author": "张嵲",
        "content": "后皇毓珍木，翠盖如停云。\n徕服兹南土，素艶方氛氲。\n睠言在深固，非用儗封君。",
        "dynasty": "宋",
        "collection_info": null
    },
    {
        "title": "村居早出",
        "author": "张嵲",
        "content": "草白露初晓，好鸟啼高林。\n篱下水流急，门前山气深。\n花光迷近甸，柳色映遥岑。\n春物自鲜萦，但伤离乱心。\n还成骑马出，恻怆望城阴。",
        "dynasty": "宋",
        "collection_info": null
    },
    {
        "title": "大热",
        "author": "张嵲",
        "content": "怫鬰厌烦暑，稍欣夕气清。\n彷徨不能寐，解带临前庭。\n长林激远飈，余凉入疏櫺。\n白露被百草，河汉上纵横。\n山气自高爽，久谐肥遯情。\n羲和当此岁，振职在朱明。\n金石亦为焦，况乃柔脆形。\n阴泉变汤液，夕颕成枯茎。\n念彼市朝士，復嗟田畆氓。\n徙倚待明月，徘徊步列星。\n炎蒸岂不苦，復畏秋风生。",
        "dynasty": "宋",
        "collection_info": null
    },
    {
        "title": "借居",
        "author": "张嵲",
        "content": "借屋得修竹，復近清江湄。\n衡门独看雪，众物有余姿。\n幽鸟下庭静，野泉通棹迟。\n既谐避世心，况与尘事违。\n幸无井臼劳，未免亲锄犂。\n已放西山烧，种粟方俟时。\n此外復何作，闭门但成诗。",
        "dynasty": "宋",
        "collection_info": null
    },
    {
        "title": "出顺阳",
        "author": "张嵲",
        "content": "浮云作晓阴，未放寒日光。\n平冈连县郭，草树鬰苍苍。\n清溪贯其中，可以一苇航。\n西流合汉沔，水外山微茫。\n红叶明碧林，下有寒菊芳。\n蜂蝶纷已去，无风徒自香。\n我欲寄所思，远在天一方。\n安得千里足，寛余九回肠。",
        "dynasty": "宋",
        "collection_info": null
    },
    {
        "title": "九日三首  其一",
        "author": "张嵲",
        "content": "白云冒山顶，流阔作深青。\n平林如屯云，中有枫叶頳。\n湿烟聚合散，小雨时漂零。\n公庭尽日閒，停午闻鸡声。\n还如在山间，契此适野情。\n老菊不作花，秋蝶转伶竮。\n独坐玩物变，万事与心冥。\n远怀韦苏州，觅句非为名。\n兴至一摛辞，工拙子无撄。\n妍媸理不无，要非心所营。",
        "dynasty": "宋",
        "collection_info": null
    },
    {
        "title": "九日三首  其二",
        "author": "张嵲",
        "content": "忆昔陶元亮，閒居爱重九。\n秋菊虽满园，无钱得沽酒。\n怅望平野中，壶浆俄见雠。\n开罇对来使，举盏属层岫。\n自古节士中，高情復安有。\n古人重出处，一往不復又。\n俯仰愧前躅，留滞成衰朽。\n名玷金闺籍，事落田夫后。\n无地可扶犂，有乡但回首。\n黄花开已晚，红萸犹可嗅。\n闭户无杂宾，独理槽床溜。",
        "dynasty": "宋",
        "collection_info": null
    },
    {
        "title": "九日三首  其三",
        "author": "张嵲",
        "content": "夏衣着体轻，晓气蒸岚湿。\n清池湛城闉，微风为磨拭。\n今朝乃重九，万木犹故碧。\n芙蕖久退红，衰蒲尚森戟。\n岁丰农务閒，林间闻组织。\n天涯一杯酒，胜日同此席。\n论交真臭味，不必须旧识。\n高谈璨齿白，谑浪发颊赤。\n向会喜今逢，追思多古昔。\n千年龙山盛，坐客看落笔。\n平生跌宕意，寻胜穷履屐。\n领会苟在心，傍人笑脱帻。\n故为牛山会，遽作儿女泣。\n古人欣佳名，且用永今日。\n百年如过鸟，万事何损益。\n唯思快雨来，窗竹听夜滴。\n杯行莫暂停，城乌归已急。\n林壑暮气生，疏钟耿明夕。\n尚余古今囊，冥搜句新得。",
        "dynasty": "宋",
        "collection_info": null
    },
    {
        "title": "斤竹岭",
        "author": "张嵲",
        "content": "胧胧晓月淡，暠暠晨霜耿。\n弃马沙金平，步过草池岭。\n仰登上层云，俯降入深井。\n回潭冷更清，岭树疏逾整。\n蹊荒陈叶深，山回微路永。\n雪霰迷远空，岚烟护绝境。\n闗门仅可辨，归涂难具省。\n设险得地形，戎丑期远屏。\n宁辞满衣雪，曛黑到绝顶。\n石浅微溜喧，独觉空山静。\n形寂寝逾熟，山白梦方醒。\n去路望更遥，陟降怯深泞。\n壻水碧于蓝，何由放烟艇。",
        "dynasty": "宋",
        "collection_info": null
    },
    {
        "title": "夷陵",
        "author": "张嵲",
        "content": "吴蜀相持地，江山真险固。\n昔闻焚夷陵，今兹但遗堵。\n山远欲连天，江寛疑浸树。\n左顾渚宫涂，右眺襄阳路。\n野迥无居人，荒村但豺虎。\n依依念鄊井，怆怆悲坟墓。\n月淡江风寒，云深楚山暮。\n伫立小踟蹰，苍苍归鸟去。",
        "dynasty": "宋",
        "collection_info": null
    },
    {
        "title": "初夏",
        "author": "张嵲",
        "content": "孟夏忽已至，雨余草木荒。\n俯涧有惊泉，仰林无遗芳。\n山中岁事晚，是日农始忙。\n布谷鸣远林，田家竞农桑。\n故园今何为，默默心独伤。",
        "dynasty": "宋",
        "collection_info": null
    },
    {
        "title": "防江二首  其一",
        "author": "张嵲",
        "content": "兵退田事始，夜来春雨匀。\n向时耦耕者，十无三四人。\n努力勿转徙，赦语如阳春。",
        "dynasty": "宋",
        "collection_info": null
    },
    {
        "title": "防江二首  其二",
        "author": "张嵲",
        "content": "大漠与吴越，天南天北头。\n虏尤涉吾地，饮马长淮流。\n饮马尚犹可，莫使学操舟。",
        "dynasty": "宋",
        "collection_info": null
    },
    {
        "title": "题石井",
        "author": "张嵲",
        "content": "精蓝负东岑，奇石护山麓。\n嵁岩如车轮，一镜方黛蓄。\n沉沉不动容，澹瀩立山木。\n日射翠气浮，游鳞翻寸玉。\n泉边群石润，净映僧房绿。\n庐阜势相高，鱼龙争起伏。\n奇章昔好此，忽弃不见录。\n青丛晚花明，涧草幽气馥。\n树深春去远，景至夏方燠。\n此地风长清，萧萧似秋肃。\n南来眇万里，云峤几经目。\n安知绝世境，在此近山腹。\n超遥轻前游，慷慨谢双足。\n向非来远客，所见信跼趣。\n宁非造物意，设此慰羁束。\n人世足埃氛，山林有高躅。\n何当幞被来，共此岩下宿。",
        "dynasty": "宋",
        "collection_info": null
    },
    {
        "title": "春晴散步庭下",
        "author": "张嵲",
        "content": "东风吹广泽，和气日夜旋。\n微澜生曲沼，积翠被层峦。\n细草蔼近甸，时禽响郊园。\n整巾步庭下，申舒委余暄。\n万物各有时，而余復何言。\n燋谷忘牙事，深居寄考槃。\n结交乏二中，征心迂七还。\n聊持瞬息念，一究空有源。\n狂闹等瓶中，何须计悲欢。",
        "dynasty": "宋",
        "collection_info": null
    },
    {
        "title": "柴门晚步",
        "author": "张嵲",
        "content": "柴门一延竚，暮色集四山。\n雨歇林蔼变，岁阴岚气寒。\n峰高看月上，巢昏迟鸟还。\n游眺暂自适，裵回反长叹。\n幽思招隠作，怆恨南涧篇。\n羁怀定谁识，凄然独掩闗。",
        "dynasty": "宋",
        "collection_info": null
    },
    {
        "title": "游下岩寺先是刘宝学约于此相聚既而先进舟遂失胜业",
        "author": "张嵲",
        "content": "时危适远县，卧疴蔽疏篷。\n浮舟难计程，一听水与风。\n今日出江口，划见天边峰。\n维舟邀胜士，杖策凌穹崇。\n绝壁迤崩豗，可验秋涛雄。\n镌崖佛像古，凭虚楼殿工。\n沄沄窗外江，落落阶前松。\n涧响雨滂濞，云生树玲珑。\n揽胜欣远游，抚身悲转蓬。\n忧乐未相偿，林霏生晚容。\n却纵中流棹，回望青莲宫。\n秋晚山萧寂，云散烟空蒙。\n舟行转沙尾，微闻林外钟。\n惜哉李膺船，去若孤征鸿。\n晨暮一相失，云峤何年同。\n若纵金门步，永遗尘外踪。",
        "dynasty": "宋",
        "collection_info": null
    },
    {
        "title": "过覃氏水南别墅",
        "author": "张嵲",
        "content": "销忧苟自诬，策杖来幽墅。\n浮舟绝碧水，蹑履遵远步。\n置酒危碕亭，开襟面孤屿。\n川浅不兴波，春阴易成暮。\n杂花开照牖，细草生侵路。\n虚槛满夕岚，空阶连水雾。\n物变知节暄，地僻嗟所寓。\n干戈莽未定，胜集何能屡。\n觞咏答佳游，更筹促归驭。\n一水限山城，风烟眇回顾。",
        "dynasty": "宋",
        "collection_info": null
    },
    {
        "title": "避贼",
        "author": "张嵲",
        "content": "避贼入深谷，乘桴復悠悠。\n四顾江上山，群峰如荠稠。\n是时雪霜霁，林壑氛雾收。\n茂树荫石壁，澄潭深不流。\n莜荡拥荒岗，衝飈忽飕飗。\n山深水更佳，溪喧鸟啼幽。\n平昔慕寻胜，所见良未俦。\n举世逢祸枢，我独成兹游。\n暂赏兴復阑，自誷寛百忧。\n舍棹陟绝巘，林光与云浮。\n却观来时江，碧线萦长洲。\n一室苟自安，两饭无余求。\n彼苍未厌乱，生民何时休。\n传闻敌人营，近在濒汉州。\n尚恐復飘转，讵敢辞淹留。\n已与农父言，佣耕事田畴。\n耘耔纾井田，蚕绩充衣裘。\n尚享黄髮期，庶几谐首丘。",
        "dynasty": "宋",
        "collection_info": null
    },
    {
        "title": "晚游新亭",
        "author": "张嵲",
        "content": "秋至今几日，山云峰尚奇。\n新亭独骋望，咏我秋怀诗。\n碧水萦麓转，幽蝉映叶悲。\n古藤依翠壁，茂树镜清池。\n赏会情方适，忧来忽自滋。\n荒山逃死地，落日故园思。\n遇乱甘身弃，持心与世违。\n应人时懒语，兀坐独搘颐。\n沉思山烟冥，微吟暮影移。\n祗应从此去，寂寞但如斯。",
        "dynasty": "宋",
        "collection_info": null
    },
    {
        "title": "寄题赵丞相独往亭",
        "author": "张嵲",
        "content": "留侯佐汉日，结志已离群。\n唐乐闲退年，陟险勤邦君。\n区中岂所慕，物外良作论。\n上宰曩侨寓，新亭初目存。\n缅怀杖策时，风衣自翻翻。\n□□□□□，□□□□□。\n竹密径迷远，孤游遗世纷。\n憩松玩碧草，临流睇归云。\n山晚落花积，溪深啼鸟喧。\n揽物觉意适，依风嗟世屯。\n虽安吴越胜，讵忘河洛尊。\n毕辅中兴业，终回西北辕。\n扈跸归庙社，角巾反丘樊。\n游瞩河华郊，往来鄠杜村。\n规摹王粲宅，彷佛辟疆园。\n斯亭回首地，应为闾里言。",
        "dynasty": "宋",
        "collection_info": null
    },
    {
        "title": "玩所植松竹有作",
        "author": "张嵲",
        "content": "往岁客闽岭，满目皆黄茅。\n而今居魏塘，白水漫平皋。\n举头无所见，惟闻风怒号。\n我身如枯枿，雨露自相辽。\n又如在寒谷，终岁雪霜骄。\n四顾万物春，悽然不自聊。\n復思毕竟空，更使心陶陶。\n酿酒尝苦薄，种花尝苦雕。\n酒乃乱性具，花为眩目妖。\n弃置不復近，树竹延清飈。\n况有手植松，雨夜能萧萧。\n瞑目存黄庭，屏居非慕高。\n所愿侣松竹，迟以延松乔。",
        "dynasty": "宋",
        "collection_info": null
    },
    {
        "title": "何子应金华书院寄题",
        "author": "张嵲",
        "content": "平生子何子，自赞如柳州。\n昨缘功名迕，悞落西南陬。\n借宅备三径，读书穷九丘。\n身与苍梧閒，心同湘水悠。\n时为鲍谢句，自作商声讴。\n入户山嶷嶷，垂檐竹修修。\n不携东山妓，居是东山流。\n子长擅史册，传家称故侯。\n矧君外王父，晚尝陈帝猷。\n君传衣钵久，轩昂似前修。\n勿以一跌故，便欲荣菟裘。\n解手旧年永，寄书新岁稠。\n君其自贵珍，遄归侍凝旒。",
        "dynasty": "宋",
        "collection_info": null
    },
    {
        "title": "题营山法幢院",
        "author": "张嵲",
        "content": "天晴白云高，乔木荫初暑。\n久客倦红尘，爱此崖寺古。\n时危僧饭少，日晏无钟皷。\n下马憩幽轩，光风转林莽。\n新竹雨来香，余花夏方吐。\n避地适三巴，精蓝暂延伫。\n回忆鹿门游，淫淫涕如雨。",
        "dynasty": "宋",
        "collection_info": null
    },
    {
        "title": "久雨",
        "author": "张嵲",
        "content": "秋末结层阴，风雨连岁暮。\n寒空暗霏微，旷野流云雾。\n居人蔽蓬茅，行子悲道路。\n纷纷天地间，剧易随所务。\n独有掩闗人，存真唯内顾。",
        "dynasty": "宋",
        "collection_info": null
    },
    {
        "title": "春夜雨",
        "author": "张嵲",
        "content": "小雨集春夜，忆居江汉时。\n西园桃李树，到晚有余姿。\n载酒绕阡陌，折芳恣遨嬉。\n里闾多乐事，中年遭乱离。\n飘零向十载，南来復再朞。\n故园当日春，相见一天涯。\n他乡花自发，山寺日初迟。\n时节岂云异，身世自堪悲。",
        "dynasty": "宋",
        "collection_info": null
    },
    {
        "title": "次韵王倅大梵寺山亭夜雨",
        "author": "张嵲",
        "content": "溪山含变态，可玩不可说。\n西岭澹斜晖，前山明积雪。\n潭空游鳞出，景晏飞鸟绝。\n远屿上孤烟，平沙散疏樾。\n天涯一尊酒，草草堂上设。\n觞咏寄高爽，对此清夜月。\n但使息营营，宁论醉兀兀。\n寓兴合一篇，亡书谢三箧。",
        "dynasty": "宋",
        "collection_info": null
    },
    {
        "title": "自顺阳至均房道五首用陈符宝去非韵  其一",
        "author": "张嵲",
        "content": "行客路正远，曦驭已西驰。\n霜风吹草树，眇眇连荒陂。\n如何羁旅怀，更值揺落时。\n四序歘已晚，我生可无衰。\n尚纡俗吏袍，久负南山期。\n吾庐岂固好，此身自安之。\n胡为终岁别，使我心怕悲。\n故园松菊荒，静计勿差池。",
        "dynasty": "宋",
        "collection_info": null
    },
    {
        "title": "自顺阳至均房道五首用陈符宝去非韵  其二",
        "author": "张嵲",
        "content": "桑柘共平陆，过桥野色分。\n冬序日向深，冒山多薄云。\n惊飈入长林，黄叶久纷纷。\n山前有人家，鸡犬时一闻。",
        "dynasty": "宋",
        "collection_info": null
    },
    {
        "title": "自顺阳至均房道五首用陈符宝去非韵  其三",
        "author": "张嵲",
        "content": "我行均阳道，冈阜如群驼。\n涧石既齿齿，寒山亦峨峨。\n乔林木叶尽，仰见鹤鹳窠。\n风景固不殊，举目异山河。\n我生虽尚壮，百虑纷已多。\n祗今且如此，后日当奈何。\n细较平生中，忧乐恒相摩。\n悲吟谁復听，日暮越前坡。",
        "dynasty": "宋",
        "collection_info": null
    },
    {
        "title": "自顺阳至均房道五首用陈符宝去非韵  其四",
        "author": "张嵲",
        "content": "行客日暮时，愁闻萧条风。\n云山当我前，适与清兴同。\n夕涧生白烟，蒸空自溟蒙。\n林壑岂不佳，陟降烦奴僮。\n径侧有黄花，凄疏隠珍丛。\n我欲采落英，恨无圣贤中。\n徘徊恋幽意，欲住兴来穷。\n山深月正黑，投驿尚怱怱。",
        "dynasty": "宋",
        "collection_info": null
    },
    {
        "title": "自顺阳至均房道五首用陈符宝去非韵  其五",
        "author": "张嵲",
        "content": "蓐食带残月，驱仆事西奔。\n烟尘犹未息，去住敢轻论。\n道古留余险，溪寒减涨痕。\n鸣桴闻远驿，吠犬应前村。\n境绝增诗兴，山深畏客魂。\n吾生久已定，漂转任干坤。",
        "dynasty": "宋",
        "collection_info": null
    },
    {
        "title": "秋日访野人",
        "author": "张嵲",
        "content": "忽忽倦幽独，试寻居士室。\n循篱野蔓悬，闭户邻鸡出。\n小水已清泠，前山政岑鬰。\n禾黍满平川，高低动残日。",
        "dynasty": "宋",
        "collection_info": null
    },
    {
        "title": "过平陵汉苏建所封",
        "author": "张嵲",
        "content": "寒食光辉薄，古原多夕阴。\n行经平陵道，感慨一何深。\n将军昔封此，汉史传至今。\n山川宛如旧，事迹嗟已沉。\n聚落有人烟，故国无乔林。\n尚想英雄气，千古犹森森。\n边尘久未定，干戈日相寻。\n兴怀几内恸，何必鼓鼙音。",
        "dynasty": "宋",
        "collection_info": null
    },
    {
        "title": "上分水岭",
        "author": "张嵲",
        "content": "夜半风撼山，苦雨歇初晓。\n高峰吹成冰，草树叶尽缟。\n行行入云中，稍稍临木杪。\n恍疑天宇近，渐觉溪溜小。\n挺身陵绝顶，夐与人代杳。\n篁竹互蒙笼，冈峦亘萦绕。\n乃知七闽境，如此平地少。\n攻击固其然，割据亦可考。\n始悟淮南书，铺陈苦未了。\n右顾远中原，前瞻临岭峤。\n边马犹乱华，淮濆尚云扰。\n故乡岂不怀，甘心混蛮獠。\n九夷傥可归，吾愿从高鸟。",
        "dynasty": "宋",
        "collection_info": null
    },
    {
        "title": "腊梅",
        "author": "张嵲",
        "content": "朔风吹同云，万木不敢芳。\n黄衣何许仙，窈窕来离房。\n终期赏心会，未恨冰雪乡。\n向来脂粉流，睨睥谁敢当。\n宜于风露晨，置在清净箱。\n更招能赋客，苾茀咏奇香。\n楚人意已疏，亡闻为操章。",
        "dynasty": "宋",
        "collection_info": null
    },
    {
        "title": "山中雪后颇有春意",
        "author": "张嵲",
        "content": "山明雪犹积，林白梅已绽。\n冻泉时断续，晴云既流烂。\n山空樵者归，树响游蜂散。\n愁同平子多，游比相如倦。\n晞髮近阳阿，长歌何时旦。",
        "dynasty": "宋",
        "collection_info": null
    },
    {
        "title": "癸亥生日前一日读神仙李清传作",
        "author": "张嵲",
        "content": "孟夏倐已晚，诘旦及悬弧。\n推迁惊岁序，俯仰念劳劬。\n感物嘆漂泊，抚已既叨踰。\n去事日已遥，来者言足图。\n澹漠远世纷，超遥观道书。\n伊昔有胜士，染工藏市区。\n感悟及生朝，欲访仙人闾。\n自缒投绝壑，果谐欣愿初。\n尘念虽少牵，脱屣终不渝。\n一死会当有，贵贱理必俱。\n万事惟一舍，此外无復余。\n李君本市人，而予岂非夫。\n蹑屐千仞岗，振策万里涂。\n暂愒即弱水，款闗必清都。\n千载復来归，陵谷知焉如。",
        "dynasty": "宋",
        "collection_info": null
    },
    {
        "title": "将请乡郡作",
        "author": "张嵲",
        "content": "本初休车骑，陶令归田园。\n憧憧天壤间，何人无一廛。\n惟我若断梗，漂流淛江边。\n牵丝始立岁，屏处知命年。\n虚恬因势使，憔悴仍化迁。\n愧无杨仆功，居不外汉闗。\n又非穉季侠，徒使墻垣穿。\n欲收衰病身，迤逦还故山。\n风波渺万里，欲去无由缘。\n愿窃刺史符，一临江汉壖。\n敢同昼绣归，仅比辽鹤翻。\n送老得三径，奉亲归九原。\n如斯志愿毕，天恩真满泉。\n所祈造物心，俯狥人欲偏。\n决策在今岁，无令辜愿言。",
        "dynasty": "宋",
        "collection_info": null
    },
    {
        "title": "上二溪山",
        "author": "张嵲",
        "content": "积雨连日夜，敢谓今旦晴。\n绿彩泛林端，爱此朝景明。\n晨炊肃徒驭，结束方上征。\n千岩屹穹隆，万壑临峥嵘。\n谁知有微径，在此苍翠屏。\n昔闻五尺道，驰心已伶俜。\n今朝復何朝，冒此绝险行。\n侧路不容足，下瞰千仞阬。\n步武一蹉跌，陨身如建瓴。\n避地本爱死，兹行岂偷生。\n篮舆仗伧人，崎岖信所经。\n下为崖石碍，上苦萝蔓撄。\n阴岩多沮洳，泥苔汏相仍。\n薄暮雨欲来，白云起如蒸。\n稍观前山暗，已復如悬绳。\n行行入中林，心悸万皷鸣。\n三泉如雪翻，竞泻石上声。\n值此绝世景，避贼难为情。\n路转復临川，浊流方满盈。\n波神恣桀鷔，势欲丘壑平。\n雄张拥行潦，河渎将抗衡。\n我方媚斯水，敢夸海若名。\n呌度雨踰急，山烟深杳冥。\n舍棹即绝壁，扶持陟碐层。\n经行细石坠，十步九战兢。\n羊肠与三涂，其险莫与京。\n叱驭匪前哲，但觉微命轻。\n须臾至田家，茅茨耿清灯。\n篝火燎衣湿，坐使愁虑并。\n夜雨喧客耳，羁梦何由成。\n平明起长望，重阴竟四瞑。\n嘉禾垂壠病，恶木连山荣。\n兵荒兼岁恶，吁嗟此黎氓。\n泥水方自蔽，出门谅何能。\n穷居未觉苦，篱外长峰青。",
        "dynasty": "宋",
        "collection_info": null
    },
    {
        "title": "上楮平山",
        "author": "张嵲",
        "content": "层阴生万里，岁晚岚雾昏。\n终日转盘道，那知入寒云。\n忽上最高顶，划见众山繁。\n嵯峨揷苍旻，迫窄塞厚坤。\n俯仰混一气，眺听属无垠。\n直欲遡丰隆，逝将排帝阍。\n小臣敢上诉，边尘暗中原。\n天宁忍下土，厌此豺虎群。\n庶几动真宰，一洗戎马氛。\n此意復茫昧，侧伫扬精魂。",
        "dynasty": "宋",
        "collection_info": null
    },
    {
        "title": "刘谷山",
        "author": "张嵲",
        "content": "奉令事设险，兹山再经历。\n岁暮阴云昏，雪后杉桂碧。\n修篁亚路低，老木参天直。\n下瞰穹谷中，众树纷若戟。\n或为龙蛇鬬，或作熊虎踯。\n阴崖不受春，冬带轮囷色。\n古苔如绿毛，因依露犹滴。\n阴风忽动谷，众籁久方寂。\n傥非神物居，定有龙蛇宅。\n山阴魏家平，百丈峙绝壁。\n战楼摩云霄，武帐侵斗极。\n鈎援谅无庸，梯衝当弃绝。\n虽无墨翟守，天险岂所敌。\n揽胜心以愉，经险情屡惕。\n抚事既靡愆，微驱谅安惜。\n何当四海晏，诛茅此投迹。\n诗成无与言，搔首三叹息。",
        "dynasty": "宋",
        "collection_info": null
    },
    {
        "title": "野竹",
        "author": "张嵲",
        "content": "野竹何修修，森然满山麓。\n清溪潄苍根，夜雨滋寒玉。\n干密风岂揺，林深鸟应宿。\n苍山黄叶中，见此歘惊目。\n经行一回首，何用慰羁束。",
        "dynasty": "宋",
        "collection_info": null
    },
    {
        "title": "穗粟",
        "author": "张嵲",
        "content": "世乱弃禄仕，居间食苦贫。\n置田上庸山，稍依农亩邻。\n岁入无几何，诛求方荐臻。\n老农幸导我，播植当自勤。\n晨起具糇粮，伐木西涧滨。\n畬田去岁秋，稸粟今年春。\n肥硗半百亩，良苗生已匀。\n监督课子弟，耘耔烦隶人。\n所望在一饱，讵敢悲苦辛。\n及此岁将晏，场功躬自亲。\n所得未偿费，相顾但深颦。\n归去且读书，愧兹百年身。",
        "dynasty": "宋",
        "collection_info": null
    },
    {
        "title": "将池僧舍东轩晓起",
        "author": "张嵲",
        "content": "兹轩临绝顶，远与前山平。\n睡起月初上，冷冷晓风清。\n暗岭跃飞雷，白云出疏星。\n四顾莽不辨，惟闻候虫鸣。\n居人正酣寝，我已事晨征。\n思妇闺中意，游子天外情。\n策羸取微径，羁梦何由成。",
        "dynasty": "宋",
        "collection_info": null
    },
    {
        "title": "种竹",
        "author": "张嵲",
        "content": "屏居倦幽独，出门无所适。\n种竹满前庭，坐玩凌寒色。\n森森密阴净，竦竦条干直。\n晴日借景光，霜风时荡析。\n自我来此居，三见岁华易。\n小孙渐成童，长杨忆初植。\n杂花亦纷然，似欲娱閴寂。\n世虑久已忘，况乃头半白。\n旧乡丧乱后，城郭满荆棘。\n藉使能北归，亦不异作客。\n独怀首丘念，未易忘日夕。\n读书计诚谬，习静理何益。\n万事鸟过空，何处留遗迹。\n世故漫酬酢，迢遥混今昔。",
        "dynasty": "宋",
        "collection_info": null
    },
    {
        "title": "庚申寒食湖上作",
        "author": "张嵲",
        "content": "今朝寒食节，拨撒挥涕余。\n何心事游行，谁使膏我车。\n出门悟春远，绿遍万里涂。\n阴林杂花稀，巨树新叶敷。\n春风慰游客，荡漾回衣裾。\n举杯復置杯，岸帻唯平湖。\n岂无坐上客，不见朱与徐。",
        "dynasty": "宋",
        "collection_info": null
    },
    {
        "title": "四月旦大雨昼夜不止者两日微水一夕暴涨",
        "author": "张嵲",
        "content": "山木绿阴暗，骇云当昼繁。\n惊风乍掩冉，积雨连荒村。\n映岫若银竹，泻涧如翻盆。\n悬溜遂及旦，暗空还至昏。\n长川怒方蓄，浊浪正崩奔。\n暂见没岸草，已復侵山樊。\n衝波激远屿，聚沫旋林根。\n劈箭揺定目，殷雷惊客魂。\n俄吞众濑没，瀺灂成奫辈。\n波神信雄桀，灏漾方无垠。\n傥不究其源，岂辩河渎尊。\n朝盈暮已竭，暂满安足论。\n明旦立沙尾，若带青沄沄。",
        "dynasty": "宋",
        "collection_info": null
    },
    {
        "title": "七月初四日小雨后游步水边",
        "author": "张嵲",
        "content": "雨止林叶浄，游步喜川平。\n停午众阴寂，山高一蝉鸣。\n境静道心熟，世疏尘虑轻。\n凉飈飒已至，自适羲皇情。",
        "dynasty": "宋",
        "collection_info": null
    },
    {
        "title": "和张簿韵",
        "author": "张嵲",
        "content": "平昔志升车，年来但芒屦。\n前旬返城邑，宵旦未踰数。\n及兹復入山，始觉离乱苦。\n行行望远峰，山村犹几许。\n风清初戒寒，云垂欲收雨。\n羸马尚嘶林，吾行已遵渚。\n茂树曩堪攀，澄潭今可俯。\n秋意满山川，微烟澹村坞。\n经过竹篱侧，倦极欣一语。\n三钟应昔志，一室固堪处。\n去留非本心，偶地因为主。\n野屋尽茅茨，山田多瘠卤。\n菽粟工疗饥，薯蓣行堪煮。\n一水可乘流，从公公莫御。",
        "dynasty": "宋",
        "collection_info": null
    },
    {
        "title": "雪中泛汉水观捕鱼",
        "author": "张嵲",
        "content": "既游天汉地，復泛清汉流。\n我本襄汉人，对酒集百忧。\n是时云气昏，雪片迷汀洲。\n沉沉百丈潭，坐看渔子游。\n重裘悯浑脱，得隽怜深投。\n舞空清渚逈，遍积修篁幽。\n山川疑旧里，歌舞迷新游。\n薄暮理归棹，中流任夷犹。\n忽惊在乡社，谁辨阴成楼。\n歘知非旧邦，汍澜涕难收。",
        "dynasty": "宋",
        "collection_info": null
    },
    {
        "title": "感事二事  其一",
        "author": "张嵲",
        "content": "西山一丸药，终当持遗亲。\n奈何嗜利者，藉口託爱君。\n太真绝袖去，中兴为名臣。\n功业竟谁归，老妪终苦辛。\n大恩竟不报，初无乌鹊仁。",
        "dynasty": "宋",
        "collection_info": null
    },
    {
        "title": "感事二事  其二",
        "author": "张嵲",
        "content": "投身螭鬽域，宁免众鬼欺。\n黄昏风雨集，所向道路迷。\n一鬼在前啸，群鬼争和之。\n从以众妖鸟，纷披鸣树枝。\n训狐当傍呌，破獍随后啼。\n斯须哭土枭，次第嘷狐狸。\n睢盱恣陵傲，踸踔争新奇。\n变态遂百出，殽然当此时。\n胡为乃历兹，侧伫成𥈭眙。\n其始为股栗，惨悽粟生肌。\n惧以柔脆躯，遂为众鬼糜。\n其中稍自定，注视但嗟咨。\n其终乃释然，坚坐翻愉怡。\n鬼见不为动，技穷将罢归。\n人命固有常，此物终何为。\n迟留待明发，请与众鬼辞。",
        "dynasty": "宋",
        "collection_info": null
    },
    {
        "title": "春晚风雨甚暴衡门独立望微水有作",
        "author": "张嵲",
        "content": "中原殊未平，避地甘羁束。\n着意问樵渔，尚恐惊麋鹿。\n出门亦何事，望望清江曲。\n雨气晚来寒，惊风乱新绿。",
        "dynasty": "宋",
        "collection_info": null
    },
    {
        "title": "方城驿",
        "author": "张嵲",
        "content": "古驿藏幽谷，回环乱峰稠。\n驿前山特秀，翠气光浮浮。\n晴日经短檐，奇温惊敝裘。\n门前万山道，过客空悠悠。\n忆昔庐戢黎，伐庸此淹留。\n山中老鹳鹤，应识旌斾愁。\n事去一转首，岩花几经秋。\n石碐与涧道，犹是曩者否。\n秪应军旅声，长咽寒溪流。",
        "dynasty": "宋",
        "collection_info": null
    },
    {
        "title": "游灵岩寺",
        "author": "张嵲",
        "content": "吴王避暑地，西施采香路。\n陵谷偶未移，山川尚如故。\n遗宫俱泯灭，轮奂乃僧户。\n梵放想遗转，考槃疑簨簴。\n繁华随化迁，歘若高鸟度。\n忧勤及豫怠，兴隆与倾仆。\n何异貉一丘，同归易晞露。\n平湖际远海，环山莽回互。\n涧草足芳菲，山泉多沮洳。\n昔人经行处，赏会今已屡。\n来者復为谁，将亦遵往步。\n新故更递代，一往復何故。\n日暮钟磬閒，聊将澹吾虑。",
        "dynasty": "宋",
        "collection_info": null
    },
    {
        "title": "南涧亭诗",
        "author": "张嵲",
        "content": "行穿密竹尽，胜概集斯亭。\n地远岚光重，冬温草木青。\n俯鉴含空水，还观山作屏。\n岩溜有时歇，松声无暂停。\n遐思南涧作，彷佛识仪刑。\n世缘因岁阔，静习与心冥。\n离人慕肥遯，驻屐恋岩扄。\n不似投荒柳，悲吟涕泪零。",
        "dynasty": "宋",
        "collection_info": null
    },
    {
        "title": "入峡",
        "author": "张嵲",
        "content": "天秋万象静，云横乱峰起。\n已下微王山，入峡自兹始。\n惊湍扵此尽，安流澹如砥。\n两山鬰嵳峩，壁立相对峙。\n上凌空崇外，下插渌浄底。\n层岩碧树滋，洄潭丹叶委。\n舟行石罅中，江流瓮城裏。\n举头天若带，堕此清瀰瀰。\n忽惊龛岩大，奔浪喧客耳。\n鱼陀考方言，岁出鱼万尾。\n水边菖蒲青，石上土花紫。\n淙流来不绝，无由访源委。\n俄经陈佗洞，斩绝不容趾。\n土人若猿猱，跻攀因葛藟。\n燃火入其中，数丈神披靡。\n睹兹泉壑迥，始觉化工伟。\n投身西南陬，肆意阅奇诡。\n是邦不生人，境胜乃如此。\n寕非造物初，意尽向山水。\n神惊畏石坠，志豁欣树美。\n穷探日易晚，惜去船欲舣。\n徐闻涌波涛，渐见山峛崺。\n奇观忽鹜过，我兴方未已。\n赖此慰羁愁，无庸伤转徙。",
        "dynasty": "宋",
        "collection_info": null
    },
    {
        "title": "过杨村溪",
        "author": "张嵲",
        "content": "坡陁两山间，沧波旦夕骛。\n高柳横澄流，岁久根全露。\n细雨川上来，澜漪满沿泝。\n灌木生退滩，危桥架孤屿。\n石濑斵春冰，山云粉轻絮。\n往岁忆经过，物色如雅素。\n阳春日已远，嘆息流年度。\n来轨不暂停，往躅自成故。\n初为闽岭游，后指江东去。\n风急子规啼，何由傍归路。",
        "dynasty": "宋",
        "collection_info": null
    },
    {
        "title": "春昼睡起偶书二首  其一",
        "author": "张嵲",
        "content": "忽忽掩关卧，起来春日曛。\n和风吹草木，杂花纷已繁。\n他乡农事兴，悽然怀故园。\n青山虽满眼，何用慰忧烦。",
        "dynasty": "宋",
        "collection_info": null
    },
    {
        "title": "春昼睡起偶书二首  其二",
        "author": "张嵲",
        "content": "闭户长春草，日晏独高眠。\n起步遶广庭，爱此风景妍。\n青山罗郭外，白日当中天。\n坐见柳意浓，亦知花向残。\n鷄鸣水外村，人耕原上田。\n玩物意方适，居閒情转延。\n忽悟是作客，骤使心悁然。",
        "dynasty": "宋",
        "collection_info": null
    },
    {
        "title": "五月二十四日自达州至永睦县投宿废学即事书怀",
        "author": "张嵲",
        "content": "学废乡校空，鸟雀欲据有。\n甚雨晚来晴，循檐厌黄口。\n巴水亦能大，一暮没堤柳。\n落照满涨川，归云翼山岫。\n达州去未远，望望空回首。\n母老儿未齚，何苦事西走。\n轻生冒畏涂，用意在升斗。\n三復祷雨辞，此道废已久。\n恭闻贤侍郎，求才如恐后。\n密置郑庄驿，屡接鬷蔑手。\n英俊颇云集，岩穴犹辐凑。\n菅蒯且不遗，岂独弃枯朽。\n矧尝辱英盻，屡以温言授。\n私心颇感激，尝欲事奔走。\n搅衣中夜起，颒面不尽垢。\n平生慕蔺心，已在辕门右。\n某也濩洛人，时命大不偶。\n读书慕经济，颇亦略句读。\n雅意死知已，且復羞自售。\n耻为辕下驹，终若丧家狗。\n遭乱乏禄食，避地阙田亩。\n栖栖穷涂间，但未操井臼。\n我公寕忍兹，无令混樵叟。",
        "dynasty": "宋",
        "collection_info": null
    },
    {
        "title": "去年十一月十二日致宏如秦州仆饯之余口復到生口作别明年六月十二日仆自竹山避地泝流上余口道由生口復经分手之地感时书事奉寄致宏时建炎四年也",
        "author": "张嵲",
        "content": "忆昔游河梁，对床三夜语。\n平生慷慨心，远别颜亦苦。\n朔风黄叶深，尚记驱车去。\n君行已映林，我首犹屡顾。\n重经分手地，物色宛如许。\n怀人感河山，抚节惊寒暑。\n别来世事多，琐细不足数。\n惟有绿林徒，跳梁犹若故。\n汉南十二州，一半为盗据。\n向之西来师，猛鸷类熊虎。\n从以万马群，旌旃蔽村坞。\n惟知口打贼，未辨狸搏鼠。\n征求徒浚民，万分一无补。\n空令贫者毙，復使富室窭。\n去年粟如金，艰食古未睹。\n今春濒汉州，秋种不入土。\n如何十万师，不办一朝贮。\n传闻许汝郊，平民尽俘掳。\n秋高马首南，跬足仰谁御。\n栖山无定居，处邑復多惧。\n无资忧殍踣，有粟畏攘取。\n怀安昔所戒，随众谋远举。\n第恐向他州，未保终安堵。\n悠悠四海间，託身定何所。\n忧来如鼎燋，意乱若棼缕。\n君家聚族多，巢幙多风雨。\n胡为事远游，遄归莫容与。",
        "dynasty": "宋",
        "collection_info": null
    },
    {
        "title": "过大包阁寄夏漕致宏",
        "author": "张嵲",
        "content": "积雪天欲晴，山深雾犹拥。\n大包谁缔结，架壑一何耸。\n崕倾石路仄，峡束惊波涌。\n垂堂尚何言，颠坠虞接踵。\n经过固已殆，却顾神屡悚。\n前山净如洗，浩浩云根动。\n崕花作蜜香，山童似猴拱。\n旧乡迷远近，所历但如梦。\n穷通久已忘，况此髪种种。\n犹欣故人近，寛我惧将恐。\n语乱眉定颦，道旧腹应捧。\n灯前侍儿出，花外寒烟重。\n羁怀醉裏寛，离念风前恫。\n游宦愧吹竽，剧谈犹贾勇。\n观君富声华，顾我成阘茸。\n行台定匪赊，失喜欲距踊。",
        "dynasty": "宋",
        "collection_info": null
    },
    {
        "title": "南山观梅",
        "author": "张嵲",
        "content": "春雪欲垂地，春水縠纹浮。\n乱山无人到，梅花供客愁。\n轻风侧乌帽，韶序欺白头。\n攀条记旧赏，嗅蘂悲前游。\n斜日忽反照，烟华风际流。\n已叹繁华盛，俄观青荫稠。\n沉吟两京路，恻怅濒汉洲。\n尚想万玉妃，清樽交献酬。\n天涯叹憔悴，览物空夷犹。\n饮罢不能赋，临风三叹休。",
        "dynasty": "宋",
        "collection_info": null
    },
    {
        "title": "晨起登寺阁前山为雾覆微露山麓宛如平远偶书春物",
        "author": "张嵲",
        "content": "日出雾犹重，微茫认山麓。\n远目疑可穷，澶漫如夷陆。\n韶序日已深，时禽啭幽谷。\n青林不受春，景气润修竹。\n日晴烟光乱，风澹水容渌。\n闽岭农事初，荒泉被山曲。\n耒耜没深泥，鳬鸭讙相逐。\n躬耕记往年，遭乱成羁束。\n故园隔山河，桑柘犹在目。\n丘陇谅荒芜，春归惟灌木。\n囚拘怆兹晨，傥徉悲前躅。\n缘情固攀援，理会何桎梏。\n且寄终日閒，玩此春苗绿。",
        "dynasty": "宋",
        "collection_info": null
    },
    {
        "title": "庐陵曾氏临江作亭以舍过客因同舍来求诗",
        "author": "张嵲",
        "content": "乱后足漂零，所至倦迁客。\n那知此江上，飞亭跨穹石。\n客来赣山青，客去赣水寂。\n徙倚亭上人，悠悠往来陌。",
        "dynasty": "宋",
        "collection_info": null
    },
    {
        "title": "月下观海棠",
        "author": "张嵲",
        "content": "澄空流华月，列炬林梢缀。\n众焰烁明霞，红曛花似醉。\n流连陶嘉月，共惜春风驶。\n预叹他日来，余红纷满地。",
        "dynasty": "宋",
        "collection_info": null
    },
    {
        "title": "赠别",
        "author": "张嵲",
        "content": "艾杼灭浇殪，方召平夷蛮。\n夏书纪少康，小雅咏周宣。\n茂烈盖当代，休声垂亿年。\n君臣今望之，犹若神人然。\n皇天昔降乱，国步多艰辛。\n海宇政揺荡，封疆託大臣。\n召旻歌卒章，三復徒怆神。\n寇攘有厚赏，山林多贱贫。\n小夫矜宠秩，持以傲寒士。\n达人每大观，讵肯屈其志。\n从人畏损名，不从斯逆耳。\n骯脏每不容，委随多狥死。\n孔明佐玄德，君臣称鱼水。\n田祖辅本初，愎谏昧良图。\n蜀成鼎足势，卧龙名益都。\n袁丧官渡师，二臣随见屠。\n女萝依青松，蔹蔓相绵延。\n岁暮饶雪霜，枝干犹萦纒。\n蔓草生毁垣，逢时亦芊芊。\n积雨毁垣坠，苕颕亦以干。\n婉婉我良友，才具宜佐时。\n果敢无与前，议论有余资。\n功名可立致，要当慎其为。\n吴橘北化橙，良玉贵不缁。\n行矣保令图，怀哉丝路悲。",
        "dynasty": "宋",
        "collection_info": null
    },
    {
        "title": "再经蒲溪往年避地处",
        "author": "张嵲",
        "content": "淹流既失策，贼至甘远屏。\n往岁忆曾游，径路犹可省。\n今来冬向除，昔至夏方永。\n山寒竹树疏，岁阴云雾冷。\n破屋今已无，荒筠蔓枯颖。\n昔人安在哉，经过涕垂领。",
        "dynasty": "宋",
        "collection_info": null
    },
    {
        "title": "穷阴忽霁独往山下看梅",
        "author": "张嵲",
        "content": "千峰雪犹积，万木春已迴。\n穷阴倦羁束，忽欣阳景开。\n徐步出衡门，中野展幽怀。\n杖策遂侵寻，独下前山隈。\n惊湍激远飈，疏篁耿寒梅。\n婆娑时动容，似与客徘徊。\n岁晏益多感，况斯韶景催。\n暂赏岂所懽，离念方催頽。\n还观增怆恻，三叹为谁来。",
        "dynasty": "宋",
        "collection_info": null
    },
    {
        "title": "鸣筑亭",
        "author": "张嵲",
        "content": "碕岸互萦斜，因依爱筠绿。\n虽疑境过清，未必伤幽独。\n偶坐松下石，泉声作琴筑。",
        "dynasty": "宋",
        "collection_info": null
    },
    {
        "title": "赠赵端",
        "author": "张嵲",
        "content": "残方岁已晏，层阴万里生。\n何如苦寒际，子有关陕行。\n风烟正浩荡，夜雨吹成冰。\n时危壮士志，日暮游客情。\n感子请别意，令我肝胆倾。\n告之以尽言，念子远徂征。\n聊代绕朝策，勉旃图令名。",
        "dynasty": "宋",
        "collection_info": null
    },
    {
        "title": "赠陈符宝去非",
        "author": "张嵲",
        "content": "大雅久不作，此风日萧条。\n纷纷世上儿，啁啾乱鸣蜩。\n唯公妙句法，字字陵风骚。\n如鼓清庙絃，听者无淫滔。\n癯瘦藏具美，和平蓄余豪。\n思苦理自寄，志深言益高。\n顾我吟风苦，知公心力劳。\n世无杜陵老，谁知何水曹。\n柳韦傥可作，论诗应定交。",
        "dynasty": "宋",
        "collection_info": null
    },
    {
        "title": "赠元方叔",
        "author": "张嵲",
        "content": "吾叔超世士，笔力回狂澜。\n作诗到合处，未谢春草篇。\n罢官守环堵，冷屋风萧然。\n操尚非矫世，静退真所安。\n慷慨引浊醪，俛默窥尘编。\n冥搜得新语，自喜欲忘年。\n常言毕婚嫁，归老汉水边。\n此意有真趣，勿为儿辈言。",
        "dynasty": "宋",
        "collection_info": null
    },
    {
        "title": "与孙太冲游湖上寺",
        "author": "张嵲",
        "content": "作客岁月久，新春生白鬚。\n淹留竟何为，闭户犹翻书。\n今朝天气佳，逍遥步城隅。\n初旭野尚晦，青草含露濡。\n好风如有期，微漪满平湖。\n白日照原野，青山开画图。\n晴林峰外稠，壊塔烟中孤。\n山坳见修竹，游步得僧居。\n地偏兰茝芳，气暖夭桃舒。\n何年深宫姬，藁葬依浮图。\n一往随化迁，岂復平阳车。\n顾之三叹息，不饮定何如。",
        "dynasty": "宋",
        "collection_info": null
    },
    {
        "title": "醒心泉",
        "author": "张嵲",
        "content": "幽泉清见石，停停映山树。\n风定绝漪澜，雨余多沮洳。\n适谐尘外心，时来澹吾虑。\n灵窦几年开，何由讯源委。\n泉上木阴稠，交柯存清泚。\n忆昔游杏山，蒙泉政如此。",
        "dynasty": "宋",
        "collection_info": null
    },
    {
        "title": "溪水",
        "author": "张嵲",
        "content": "溪水东流去，何时合大江。\n岂无双鲤鱼，附书还故乡。\n不忧溪水迟，所恨壠坂长。\n临流一叹息，四顾山苍苍。",
        "dynasty": "宋",
        "collection_info": null
    },
    {
        "title": "渡溪水",
        "author": "张嵲",
        "content": "清溪寒不流，空明涵万象。\n连山倒景来，顾盼迷俯仰。\n云浮潭底深，鸟度镜中往。\n悠悠寒藻疏，一一游鱼上。\n危桥飐长硔，行客情屡怆。\n溪傍万竿竹，矗矗倚崕嶂。\n苍根带古色，落叶堕深广。\n阴森暗藩篱，萧摵扫空旷。\n无人结茅茨，有客契心赏。\n物外识远情，天边知旅况。\n野店犹远烟，仆夫力难强。\n何以纾我怀，浩歌聊自放。",
        "dynasty": "宋",
        "collection_info": null
    },
    {
        "title": "劝农",
        "author": "张嵲",
        "content": "奉诏励农耦，建旟行近郊。\n流云生薄阴，远色澹平皋。\n溪口逾散涣，山远始岧嶤。\n柔荑展翠茵，穹石架长桥。\n暂休佳士庐，竹树干云霄。\n步障疑围饰，杂花竞嫺妖。\n粧面羞短垣，儿童惊鼓铙。\n皇恩信广大，祇事因游遨。\n竞识使君车，夫妇杂颠毛。\n竟夕不知回，偃月生林梢。\n已举候亭火，犹滞川上桡。\n抚已愧民氓，归思戒屯膏。",
        "dynasty": "宋",
        "collection_info": null
    },
    {
        "title": "沐髪",
        "author": "张嵲",
        "content": "今旦一沐浴，废兹简编功。\n读书岂常懃，鞭策常自攻。\n繄予髪种种，力此将何庸。\n不如掩卷坐，前山翠蒙蒙。",
        "dynasty": "宋",
        "collection_info": null
    },
    {
        "title": "瘦",
        "author": "张嵲",
        "content": "驽马固多肉，元鹤原骨轻。\n以彼栈豆意，方此云霄情。\n汨汨世纷远，萧萧中虑盈。\n将寻包道士，一问昇天行。",
        "dynasty": "宋",
        "collection_info": null
    },
    {
        "title": "暑雨遂如深秋",
        "author": "张嵲",
        "content": "炎蒸成积雨，异候无寒暑。\n睡觉无余声，清灯翳復吐。\n长年遭丧乱，万事其谁语。\n愒日阅流年，茫然忘去取。\n谅无经世心，还山艺禾黍。",
        "dynasty": "宋",
        "collection_info": null
    },
    {
        "title": "登真观在利州嘉川县西五里南临宋江相传云张天师栖真之地至今有遗履池县下二十余里江心有积石土人谓天师殡鬼堆石上有纹隐起类篆籀土人谓天师符观中多大柏连抱皆数百年物也又有铁铸老君二其一已损六月初五日少息观中闻其事于小童与石刻颇验云",
        "author": "张嵲",
        "content": "天师羽化久，殊馆临官道。\n繫马松门深，风清乱蝉噪。\n开基今几时，庭树皆连抱。\n有池号遗履，无地寻丹竈。\n金像独俨然，讵识何人造。\n学仙匪吾事，访古乃其好。\n物色聊默存，他年忆曾到。",
        "dynasty": "宋",
        "collection_info": null
    },
    {
        "title": "赠黄子真",
        "author": "张嵲",
        "content": "再来居檇李，又枉故人车。\n故人固是客，我居岂吾庐。\n共在天之涯，犹如水中鳬。\n细话汉傍事，想见江纡余。\n死者不可作，生者多离居。\n无轻今日别，与子皆白鬚。\n临分尚何言，早寄江阴书。",
        "dynasty": "宋",
        "collection_info": null
    },
    {
        "title": "斋祠湖上作",
        "author": "张嵲",
        "content": "还山映平湖，未厌伤极目。\n篮舆值初晴，步步转湖曲。\n宿雾鬰乔林，寒曦煦穹谷。\n废刹今几时，浮图在山腹。\n村荒樵牧多，岁晚稉稻熟。\n曲岸倒菰蒲，回潭聚鳬鹜。\n前瞻岚岭分，右顾缘原绿。\n游眺暂萧疏，沉吟反羁束。\n斋祠奉简书，尸素惭微禄。\n日暮闻幽禽，睠此林下宿。",
        "dynasty": "宋",
        "collection_info": null
    },
    {
        "title": "四月十一日游湖上作",
        "author": "张嵲",
        "content": "余花送春暮，群绿迎夏初。\n清晨出郡郭，溪山含雨濡。\n宿霭昏近麓，初阳灔平湖。\n空明映山树，澹淡浮青芜。\n亭亭天际峰，微茫如有无。\n纵棹水波阔，叩舷幽意抒。\n白鸟若娱人，尽日鸣菰蒲。\n举酒一相嘱，岸巾清啸余。\n佳游虽浩荡，离念终鬰纡。\n寄与北来客，赏心良自诬。",
        "dynasty": "宋",
        "collection_info": null
    },
    {
        "title": "山中红叶",
        "author": "张嵲",
        "content": "青女衒微巧，染绛妬春工。\n如何青林表，忽有万炬红。\n浑疑在绝塞，斥堠传夕烽。\n烂烂烁晚日，烨烨含天风。\n锦绣满山谷，佳兴浩无穷。\n全胜在萧寺，吟玩广庭中。",
        "dynasty": "宋",
        "collection_info": null
    },
    {
        "title": "泝流入微王峡",
        "author": "张嵲",
        "content": "又上微王峡，山寒含翠雾。\n青壁尽侵云，鳞鳞多碧树。\n山深石状古，地僻禽声怒。\n竟日不逢人，茫茫水空注。",
        "dynasty": "宋",
        "collection_info": null
    },
    {
        "title": "与赵智叔嶬弟泛舟回灯下",
        "author": "张嵲",
        "content": "西风今日寒，细雨湿青嶂。\n微江水渌波，大石牵舟上。\n岸菊犹未芳，山木先后黄。\n满滩圆石浄，两岸鸣寒螀。\n回舟暮色集，飒飒雨声急。\n爱此云林幽，未信衣巾湿。\n初为山水游，藉以驱离忧。\n及此赏心尽，翻兹羁客愁。\n来归向蓬茅，树黑风萧萧。\n背壁青灯暗，山空夜寂寥。",
        "dynasty": "宋",
        "collection_info": null
    },
    {
        "title": "晨起",
        "author": "张嵲",
        "content": "盥栉及平旦，晓庭风露清。\n萧然无一事，对此夏阴成。\n春晚方受谢，孤花有余荣。\n地远物性遂，时禽自飞鸣。\n书籍但掩卷，冲虚道已盈。\n非为隐沦客，自快适野情。",
        "dynasty": "宋",
        "collection_info": null
    },
    {
        "title": "早行",
        "author": "张嵲",
        "content": "平湖望不极，天垂作週遭。\n今朝春风暴，涟漪生微涛。\n高杨明远村，黄花点青皋。\n可验去人远，乌鸢低作巢。\n老年无戏事，即此当游遨。\n浮舟不知远，但觉白日高。\n烟中何处寺，孤塔冠山椒。",
        "dynasty": "宋",
        "collection_info": null
    },
    {
        "title": "中秋四十一弟归自豫章",
        "author": "张嵲",
        "content": "老病罢搜句，空对秋月明。\n寂寥天宇逈，惨栗夜气清。\n松门委余照，萧散此閒行。\n归来坐庭除，浊酒聊自倾。\n但喜亲爱会，岂谓赏心并。\n回思故园夜，恻怆独缄情。",
        "dynasty": "宋",
        "collection_info": null
    },
    {
        "title": "赠相僧杨懒散",
        "author": "张嵲",
        "content": "野鹤本长生，孤云无定意。\n託迹虽世间，游心乃尘外。\n请问绛人年，曾观柏寝器。\n微言洞倚伏，妙中惊人世。\n往夏识方瞳，今春分别袂。\n飞帆烟雨外，驻锡云林际。\n逸兴轻远游，滞念牵离思。\n后夜听钟鸣，应在寒山寺。",
        "dynasty": "宋",
        "collection_info": null
    },
    {
        "title": "喜晴",
        "author": "张嵲",
        "content": "阳春今已归，孟夏饶草莾。\n积雨树阴成，新晴渚蒲长。\n前山涧水喧，隔竹黄鹂响。\n一径度乔林，涓流会心赏。\n野静閴无人，萧条成独往。",
        "dynasty": "宋",
        "collection_info": null
    },
    {
        "title": "题竹",
        "author": "张嵲",
        "content": "南州困歊暑，蔽映资篔筜。\n帘捲午阴静，窗开夕气凉。\n径幽怜笋密，庭空喜干长。\n相期待岁晏，持以凌繁霜。",
        "dynasty": "宋",
        "collection_info": null
    },
    {
        "title": "六月初七日雨小止游蒲溪临独木桥而还",
        "author": "张嵲",
        "content": "石岩两相束，竹树交柯绿。\n因听林外声，遂来幽涧曲。\n湿烟深不散，浅濑漂寒玉。\n木杪见云生，前峰聊注目。",
        "dynasty": "宋",
        "collection_info": null
    },
    {
        "title": "林鸦诗",
        "author": "张嵲",
        "content": "长楸弄朝日，吴宫闻夜啼。\n晨集主人屋，暮宿上林枝。\n如何失俦侣，独向空林飞。",
        "dynasty": "宋",
        "collection_info": null
    },
    {
        "title": "西溪",
        "author": "张嵲",
        "content": "西溪泱泱来，伫立溪桥上。\n回风生微澜，夜雨发幽响。\n听兹无尽声，讵觉年华往。",
        "dynasty": "宋",
        "collection_info": null
    },
    {
        "title": "晓登灵梵寺阁二首  其一",
        "author": "张嵲",
        "content": "晨气雾露除，初日照高阁。\n青山偪岁昏，碧树霜余落。\n俯涧爱鸣泉，临郊美华薄。\n幽情歘自欣，乡念频成愕。\n且寄当日閒，无论今与昨。",
        "dynasty": "宋",
        "collection_info": null
    },
    {
        "title": "晓登灵梵寺阁二首  其二",
        "author": "张嵲",
        "content": "晨登高望阁，爱此经檐日。\n稍观宿雾捲，坐见前山出。\n望岫喜林疏，闻泉令竹密。\n与世若相忘，怀人如有失。\n聊此寄晨昏，惭无经世术。",
        "dynasty": "宋",
        "collection_info": null
    },
    {
        "title": "雨",
        "author": "张嵲",
        "content": "冥冥云出溪，浩浩风薄木。\n湿烟驱不散，映岫森雨足。\n场功既云毕，麦陇望已绿。\n矧予无一事，屏处谢追逐。\n霜空晴固佳，雨暗亦所欲。\n悠悠老大心，万事付所属。\n独敢私言润，活尽新栽竹。",
        "dynasty": "宋",
        "collection_info": null
    },
    {
        "title": "题景温筠居",
        "author": "张嵲",
        "content": "昔游安康道，野竹晓森森。\n疏篱隐茅茨，置屋何幽深。\n卜邻嗟未办，长梦秋风林。\n如何嘉公子，得此萧寺阴。\n作轩面苍根，坐卧当幽寻。\n夜雨老苔色，微风助哀音。\n轩前置绿蚁，轩后陈素琴。\n我料之子意，必无朝市心。\n宜邀能赋客，为拟效古吟。\n折简索我诗，高咏惭南金。",
        "dynasty": "宋",
        "collection_info": null
    },
    {
        "title": "吊和靖故居",
        "author": "张嵲",
        "content": "頽垣已芜漫，人事日萧寂。\n赖近青莲宫，残僧识遗迹。\n傍连岚岭秀，面对湖光溢。\n惟应此如昨，万变非畴日。\n悠悠夏已深，故沼荷初积。\n振古尽如斯，徒然怅今昔。",
        "dynasty": "宋",
        "collection_info": null
    },
    {
        "title": "雪晴",
        "author": "张嵲",
        "content": "阳崖被积雪，照水自光辉。\n乘暖时时堕，偏怜映日飞。\n经行嗟境胜，去去与心违。\n居者讵知此，日高犹掩扉。",
        "dynasty": "宋",
        "collection_info": null
    },
    {
        "title": "行建溪上是晚同宿小桥感怀书事",
        "author": "张嵲",
        "content": "上庸乱石满微水，建平孤屿横中流。\n惊涛穹隆旋云绕，经过亲见客沉舟。\n建溪物色两相似，使我恻贮悲西州。\n闽中穷腊春欲动，陈荄已见新萌抽。\n十寻岭树森翠葆，百尺瀑泉垂素虬。\n已遭霜露感人意，况復梅花欺客愁。\n沙村呌渡日色晚，野店投宿林灯幽。\n语言不通费辨数，逆旅主人才见留。\n十年敌骑遍寰海，北客走到天南陬。\n天高地逈岂不广，南来北去皆离忧。\n传闻敌骑又深入，旃毳欲临瓜步洲。\n吁嗟华夏半为鬼，干戈喋血衝斗牛。\n天公亦宜小解事，号令一使灾祸瘳。\n刜除欃枪殪旬始，弯弓一矢摧旄头。\n擢寇之筋洒寇血，永使万国无戈矛。\n山清海晏氛祲息，地闢天开宗社休。\n黄屋却临天北极，紫坛復在郊南丘。\n千官济济奉宸扆，万姓蠢蠢蒙皇猷。\n六营健儿易驱使，四海黎庶依田畴。\n老夫渐得反闾里，汛扫坟墓栽松楸。\n洗耳不闻兵革事，毕命邱樊何怨尤。\n愿言秪恐未成遂，作客蹉跎霜鬓秋。",
        "dynasty": "宋",
        "collection_info": null
    },
    {
        "title": "题均州超然亭",
        "author": "张嵲",
        "content": "君不见绵州官府诚磊落，越王楼观翔寥廓。\n又不见昔日荆州分上游，举世独传王粲楼。\n蕞然土木何足数，託名胜士真难休。\n何年此地有新构，杨公巧智人谁侔。\n芟夷荒秽走狐鼠，一朝翼瓦飞城头。\n轩窗四面瞰木杪，下顾众宇如敦丘。\n卓然独立世尘外，高视物表心夷犹。\n西山列翠拥云峤，汉水拽练萦寒流。\n江枫染绛照林莽，芦花吐雪连沧洲。\n秋高尽放远山出，点缀天宇浓眉修。\n人间何处有此景，未识黄楼如此否。\n杨公举世称贤侯，好客不减韩荆州。\n仁风惠政已及物，退公余事归觥筹。\n我来正值秋节晚，胜概一得从公游。\n敢辞山路困行役，小舸舣岸聊淹留。\n剧谈抵掌去苛礼，宾幙主人交献酬。\n固知如此兴不浅，大白岂惜为公浮。\n却思宾散城乌集，回首新亭风景愁。\n聊摅累句写清赏，作赋能事迟曹刘。",
        "dynasty": "宋",
        "collection_info": null
    },
    {
        "title": "过屈平昭君故宅",
        "author": "张嵲",
        "content": "夔州之山皆入云，夔女寝陋男不文。\n山川历历应如旧，昭君屈平犹荒村。\n三百篇后无继者，始作离骚绍风雅。\n君门九重难叩阍，欲登阆风聊蹀马。\n精衷写尽君不闻，徙倚怀沙泪盈把。\n汉家靡曼盈六宫，明妃容与如春风。\n琵琶何能慰行路，槛槛氊车随去鸿。\n椒兰得得在修门，独任先生作放臣。\n妃嫔无数贮金屋，秪遣王嫱犯塞尘。\n万古江山虚秀气，二人贤色皆钟美。\n天之生此谅应难，一弃单于一沈水。\n远色苍苍难致极，弔古徘回泪霑臆。\n二宅遗基自古存，石岩天深秋日昏。\n沧波渺渺流遗恨，后人谁为赓天问。",
        "dynasty": "宋",
        "collection_info": null
    },
    {
        "title": "闽中早春",
        "author": "张嵲",
        "content": "愁见繁云帖死灰，骤喜春从天际回。\n晴云流烂满峰起，潋灔陂塘泉脉来。\n春归欲验将何许，柳腰杏頬知春处。\n出门矫首望四郊，满目都无故园树。\n暖景犹疑是故园，纷红糅白终萧然。\n黄茅不受春色染，化工无地施妖妍。\n老夫此时三叹息，晴霭暄风总轻掷。\n缘冈绕涧试幽寻，好鸟一声山桂碧。\n却忆当年汉水边，花光柳色媚晴天。\n江头醉罢日将落，芊眠草色生长烟。\n秪今春事知何有，伤心万里空回首。\n中原但有骨如麻，杜曲应无花似酒。\n我今流落荒山隈，秋蓬作鬓心催頽。\n逢花政恐被花恼，幸兹寂寞无狂媒。\n闭门睡足高舂后，炉烟一炷消清昼。",
        "dynasty": "宋",
        "collection_info": null
    },
    {
        "title": "欲雪",
        "author": "张嵲",
        "content": "欲雪未雪天糢糊，冻行沙尾鸧鸹呼。\n北风刮耳立不住，更骑钝马穿枯芦。\n两生怜我意不舒，江头三日占樯乌。\n高堂明朝置安舆，买羊沽酒偿勤劬。",
        "dynasty": "宋",
        "collection_info": null
    },
    {
        "title": "吴宫词",
        "author": "张嵲",
        "content": "新粧间花光，口脂杂蘂气。\n相对两生春，停杯自成醉。\n高歌白苎舞西施，半夜雨来宫锦移。\n明日重来歌舞地，宫水浮花绕宫树。",
        "dynasty": "宋",
        "collection_info": null
    },
    {
        "title": "翟方进",
        "author": "张嵲",
        "content": "相君事郡当少时，见谓迟钝遭谩欺。\n一从蔡叟问所适，羁游万里来京师。\n从冯老姥织屦卖，学问声名从此大。\n胡常初毁更见誉，一日超升登掾宰。\n男儿立身要自励，旬岁连摧两司隶。\n薛公视遇不敢轻，果见登迁居相位。\n徒知得意快恩雠，峻文未肯持平例。\n九卿先达故郡归，红阳贵倨犹夺气。\n忽闻当坐定陵事，惭惧乞骸更见慰。\n深穷党友圗自安，十有九人同免官。\n得君万事无不可，觧使众丑成妖娴。\n一朝天文示变异，李寻奏记翩然至。\n养牛尊酒天上来，万岁之期何可避。\n使人致命忽驰去，半道尚书言物故。\n十年宠贵一日空，徒见缟衣蒙槛柱。\n谁云盖棺事则已，下流众怨何能止。\n芋魁饭豆亦云足，至今鸿隙歌鸿鹄。",
        "dynasty": "宋",
        "collection_info": null
    },
    {
        "title": "仲冬冬至后",
        "author": "张嵲",
        "content": "仲冬冬至后，春从九地回。\n去年逢春在此寺，今年復向此寺逢。\n春来春去无復见花草，但有东风刮地如惊雷。\n人生七十能几时，四度逢春祇在斯。\n祠官不復更递代，直若仓庾氏，久任无年期。\n大农赋禄随官品，丰俭由来皆有分。\n空尽天年在世间，饥饱死生皆不问。\n癃老非才固应尔，豪俊当年亦为此。\n谓非贬谪实纍囚，谓是归田犹禄仕。\n忆昔汉唐与本朝，咸有自新及起废。\n如今岂无大眚及溥天，不在他时洒心例。\n人生如寓年年老，岁岁雕零人渐少。\n莫嫌四见魏唐春，尚得逢春到华皓。\n祠官之设自何时，闻是元丰宰相之所为。\n欲摈老成皆不用，託于优假创斯规。\n当时弊政出一切，岂谓疮疣后世遗。\n専宠持权事虽巧，荣华宁得多时好。\n君不见金陵零落故相家，一如寂寞韶阳庙。",
        "dynasty": "宋",
        "collection_info": null
    },
    {
        "title": "觉道同玩梅",
        "author": "张嵲",
        "content": "雪尽径泥干，团栾遶树看。\n玉梅呈素艶，霜重月华寒。\n一蕚半含春意密，数苞未破臙脂粒。\n斜枝倒浸碧池深，罗衣暗惹香风湿。\n须知贾午最多情，绣囊偷佩芳筵惊。\n又疑仙人下姑射，玉容寂寞幽态清。\n去年梅花开，干戈犹未扫。\n今年梅花开，劝君休草草。\n莫待子规啼，梅花满地蝴蝶飞。",
        "dynasty": "宋",
        "collection_info": null
    },
    {
        "title": "约人泛舟",
        "author": "张嵲",
        "content": "前旬小雨飞廉纤，今旬夜雨声满檐。\n高原草青花欲消，幽人意与春萧条。\n四山不復见桃李，开到梨花春有几。\n似闻城下野水生，正好浮舟烟雨裏。",
        "dynasty": "宋",
        "collection_info": null
    },
    {
        "title": "崇山图七贤诗",
        "author": "张嵲",
        "content": "题舆意匠崇崖图，鲁侯为赋溪隠诗。\n长松短壑历可数，坐使妙境移于斯。\n地灵神秀天所秘，豺嘷虺伏鬼莫窥。\n芟蓬扶翳快登览，若有异物阴相之。\n嵌岩嶻嶪临汉浒，左拱右揖如追随。\n七峰远峙攅剑直，三溪旁缭萦带垂。\n芳洲兰杜飞白鹭，沧浪渔艇牵鈎丝。\n烟霏露融水鑑浄，一声孤笛横云霓。\n淑气亭亭扫般若，昂精灿灿栖明祠。\n幽寻眼力覻大巧，卜筑得此林峦奇。\n堂如连舰岸若玦，呀成空谷洼为池。\n妙观观尽见觉性，静隠隠德腾光辉。\n信美谁谓非云土，致爽自足和天倪。\n邓公之孙特不凡，渥洼绣韀黄金羁。\n胸中万顷九云梦，江湖寛旷贞以期。",
        "dynasty": "宋",
        "collection_info": null
    },
    {
        "title": "入峡诗",
        "author": "张嵲",
        "content": "微王大峡何峥嵘，迭嶂层峦碍飞鸟。\n石壁排空何可凿，拽云蒸雾无昏晓。\n凝思天地始胚胎，清川一道何从来。\n联峰既非巨灵擘，绝岸不闻神禹开。\n两山中断缘何许，异事人传向开府。\n凿石穿云神鬼愁，至今行迹行人睹。\n从此奔流出乱山，东汇沮漳入荆楚。\n鳞鳞山树经寒碧，枝侵雨露根连石。\n境胜应来仙驭游，岩深定有蛟龙宅。\n君侯事迹已烟沉，流水年年石上深。\n山川不改时代积，徒使人兴万古心。\n土人事神何敢侮，桂酒春秋荐椒糈。\n衎衎巫歌神降时，森森庙树来风雨。",
        "dynasty": "宋",
        "collection_info": null
    },
    {
        "title": "乘舟阻风",
        "author": "张嵲",
        "content": "泽国天低星斗湿，疾风吹波作山立。\n岸头草木皆震动，鸡犬鸣吠纷相及。\n通宵万窍无停声，平明更作春涛惊。\n青天东下日杲杲，风伯盛怒何当平。\n人言航河只一苇，咫尺犹须论万里。\n乃知世事不可期，指点舟人转船尾。\n常悲无梁越长川，我今操舟翻百难。\n平生所遇半如许，岂独此事堪长叹。\n吁嗟屏翳真可鄙，岁岁祠官费秩礼。\n我闻敌骑南渡年，万里长江波不起。",
        "dynasty": "宋",
        "collection_info": null
    },
    {
        "title": "西谷歌",
        "author": "张嵲",
        "content": "西川峰岭皆绵延，一峰突兀如青莲。\n崔嵬势压东南倒，穹崇下俯群峰小。\n古木阴森寒未凋，长云惨澹晴犹绕。\n阴岩积雪溜轻冰，南岭惊春啭幽鸟。\n山西有谷闻深曲，中有人家在山麓。\n昼掩柴荆鸡犬閒，岁耕烟岫囷仓足。\n巫山岷岭遥相连，知是层城几洞天。\n避世秦人应绿髪，茹芝仙子好朱颜。\n寰区丧乱方如许，寸地尺天无安堵。\n我欲携家住此山，高谢时人出尘土。\n女萝薜荔结为衣，文杏香茅缉为宇。\n满谷栽松紫翠寒，漫山种杏赪霞吐。\n朝寻石乳丹洞深，暮斸茯苓苍桧古。\n山中父老志斯言，他时来访吹笙侣。",
        "dynasty": "宋",
        "collection_info": null
    },
    {
        "title": "喜雨行",
        "author": "张嵲",
        "content": "岁星运行至荒落，鹑尾初占建魁杓。\n大旱金石皆流烁，旱魃何知恣为虐。\n大田多稼三百廛，尽是农夫耦十千。\n一朝焦枯如束管，赤地百里焚则烟。\n官长视民如视子，常恐岁饥为殣死。\n并走群望严神祀，却盖斥肩昭勤止。\n至诚果能格明神，明神为公诉苍旻。\n苍旻油然兴浓云，浓云鬰兴雨如霖。\n农家不伞走沟遂，抖擞偃禾有生意。\n诘朝犯晓细□□，缕缕青黄交颖穗。\n农人以手加额头，使我不死赖宋侯。\n白老垂髫声呦呦，优游咸歌脱穷愁。\n陵山攅空插苍玉，舒水拖绢浸寒绿。\n山高水长岁月续，德我宋侯歌不足。",
        "dynasty": "宋",
        "collection_info": null
    },
    {
        "title": "赠赵公旦",
        "author": "张嵲",
        "content": "少年意气隘九州，远别不为儿女愁。\n秪今摧頽落异县，跬步信宿生离忧。\n况今送子又千里，使我别绪何能休。\n忆昔石城初识面，两髦紒帻君纔收。\n余方弱冠事科举，并辔共适东西州。\n春风寻胜襄傍寺，夜月復登临汉楼。\n凤林花开无远近，渔梁柳暗迷汀洲。\n荆门至陋不足数，杏山百丈清泉幽。\n径过物色尽可记，至今夜梦当时游。\n从兹一别星再终，相望不啻马牛风。\n临安相见各惊叹，君非丁壮予老翁。\n长离更挟鹓鶵至，射策同攀郄诜桂。\n上书不肯干相公，俯首甘为州县吏。\n故人义重非时俗，三程过我荒村寺。\n欢言不觉春夜阑，破月已上前林端。\n一杯相属且自适，莫话旧游成慨叹。\n闻君早有求田约，四方宁有襄阳乐。\n时平我则径西归，远追高士鹿门期。",
        "dynasty": "宋",
        "collection_info": null
    },
    {
        "title": "赠黄子真",
        "author": "张嵲",
        "content": "再作醉李客，四年两相从。\n当时江头树，又暗行李中。\n嗟君事业诚有余，十年客路常崎岖。\n祇应未识今杰士，怀刺试谒刘南徐。",
        "dynasty": "宋",
        "collection_info": null
    },
    {
        "title": "种植诗",
        "author": "张嵲",
        "content": "魏塘草树环佛宫，两春不识花白红。\n但有柳絮迷晴空，今年始种木芙蓉。\n间以寒菊助丰容，新栽黄葵已蒙茸。\n坐待泬寥秋色浓，鞠衣仙人来御风。\n似闻芍药富红紫，愿分余波作春事，要令睡眼迷缃绮。\n勿言滞客无几求，将致来禽及青李。",
        "dynasty": "宋",
        "collection_info": null
    },
    {
        "title": "蔓菁花诗",
        "author": "张嵲",
        "content": "游丝百尺如堪挽，小虫群飞欣日暖。\n蒿莱满地不见春，唯有蔓菁迷病眼。\n无復陵陂间碎金，青苔漫想玄都观。\n今朝幸值天无风，飞来雌蝶畏雄蜂。\n村中女儿将插鬓，不信河阳万树红。\n幽人惜春春已远，把酒属君君自遣，蔓菁开花犹烂熳。\n君不见西园桃李能几时，此辈天教擅春晚。",
        "dynasty": "宋",
        "collection_info": null
    },
    {
        "title": "寒食行",
        "author": "张嵲",
        "content": "寒食由来古今重，四海人人作丘壠。\n两京道上松柏多，尽是王公大家冢。\n伊昔年年当此时，钿车宝马相追随。\n纷纷锦树满原野，暖风迟日争光辉。\n草间烧纸树间哭，罗列杯盘乌攫肉。\n侵晨祭罢薄暮归，旋风剪剪吹余灰。\n尔时马医夏畦鬼，亦受子孙追养礼。\n丰薄由来称有无，咸具盘餐致醪醴。\n家家丘坟各为主，何人壠上无新土。\n自从遭乱去乡关，几岁松楸不曾睹。\n况復其间多发掘，孝子慈孙泪如雨。\n流落他州遇火前，去年如此復今年。\n新阡旧壠祇回首，无復原头挂纸钱。\n君不见东都之傍永安道，车辙平来生碧草。\n四时祠祭今寂然，五陵春树生苍烟。",
        "dynasty": "宋",
        "collection_info": null
    },
    {
        "title": "秋暑",
        "author": "张嵲",
        "content": "涉旬秋暑不可触，髪疏被汗如膏沐。\n忽然三日风撼山，冬裘未具肤生粟。\n去年登高作重九，黄菊未开新酒熟。\n今年无酒不登高，独行漫绕庭边菊。\n中原季月欲折胶，江界陨霜无脱木。\n拥鼻从今四序移，遮眼残书岂真读。",
        "dynasty": "宋",
        "collection_info": null
    },
    {
        "title": "夏致宏方城道中以诗见寄避地穷山秋雨仍作因次其韵",
        "author": "张嵲",
        "content": "柴门直面排青壁，山木凋霜疏寂历。\n西风吹雨众山昏，声落茅檐断还滴。\n每读离骚伤远游，一为迁客又经秋。\n四时代谢不停轨，澄江万古长悠悠。\n丹枫蕙叶照岩壑，物态故欲增繁忧。\n诗成满岫湿烟起，寸心折尽空搔头。",
        "dynasty": "宋",
        "collection_info": null
    },
    {
        "title": "春日",
        "author": "张嵲",
        "content": "老去仍羁旅，逢春非我春。\n物华随意别，感慨与时新。\n柳重将迎客，花然似笑人。\n十年忧国泪，依旧洒衣巾。",
        "dynasty": "宋",
        "collection_info": null
    },
    {
        "title": "七月二十四日山中已寒二十九日处暑",
        "author": "张嵲",
        "content": "尘世未徂暑，山中今授衣。\n露蝉声渐咽，秋日景初微。\n四海犹多垒，余生久息机。\n漂流空老大，万事与心违。",
        "dynasty": "宋",
        "collection_info": null
    },
    {
        "title": "病中夜雨",
        "author": "张嵲",
        "content": "新凉增客意，卧病復踰时。\n雨脚夜深白，虫声秋后悲。\n高低山树立，迢递晓钟迟。\n此夕天涯鬓，知添几缕丝。",
        "dynasty": "宋",
        "collection_info": null
    },
    {
        "title": "忽见早梅",
        "author": "张嵲",
        "content": "积雪凝闽岭，凌风识暗香。\n疏花经雨瘦，卧影入溪长。\n万里难为赠，九回空绕膓。\n绿原聊驻屐，试待月荒凉。",
        "dynasty": "宋",
        "collection_info": null
    },
    {
        "title": "坐听啼鸟如春禽响信笔书",
        "author": "张嵲",
        "content": "闽山冬候暖，寒鸟似春禽。\n一听间关语，偏伤羁寓心。\n雨霑陈叶尽，云压暮山深。\n坐久疏钟歇，余声过远林。",
        "dynasty": "宋",
        "collection_info": null
    },
    {
        "title": "次韵子直二首  其一",
        "author": "张嵲",
        "content": "南北半程云，澄江对荜门。\n未能操井臼，试学牧鸡豚。\n智勇怀三杰，英雄鄙二袁。\n男儿须报主，未用反招魂。",
        "dynasty": "宋",
        "collection_info": null
    },
    {
        "title": "次韵子直二首  其二",
        "author": "张嵲",
        "content": "旷朗秋天迥，岭云依树消。\n飞飞归鸟急，去去广川遥。\n鸿鹄本难畜，松筠常后凋。\n谁为招隠赋，岁暮独难聊。",
        "dynasty": "宋",
        "collection_info": null
    },
    {
        "title": "次韵朱希真二首  其一",
        "author": "张嵲",
        "content": "东观曾同入，南宫復雁行。\n甞寮虽具尔，投分独难忘。\n荣悴无多异，漂零共一乡。\n遥欣访萧寺，颠倒曳衣裳。",
        "dynasty": "宋",
        "collection_info": null
    },
    {
        "title": "次韵朱希真二首  其二",
        "author": "张嵲",
        "content": "禅榻仍兼卧，蒲团穏着绵。\n自疑方外客，犹费县官钱。\n意懒如闻道，身閒似得仙。\n何当集兰若，已办泛湖船。",
        "dynasty": "宋",
        "collection_info": null
    },
    {
        "title": "再次韵寄朱希真二首  其一",
        "author": "张嵲",
        "content": "一舍徒相望，书来秖细行。\n野梅行欲尽，幽兴讵能忘。\n老去尤耽句，春来更忆乡。\n看看过寒食，北望一霑裳。",
        "dynasty": "宋",
        "collection_info": null
    },
    {
        "title": "再次韵寄朱希真二首  其二",
        "author": "张嵲",
        "content": "初喜花明炬，还愁柳堕绵。\n时须杯裏物，聊费杖头钱。\n天上足官府，人间有地仙。\n却惭营道懒，浑似逆风船。",
        "dynasty": "宋",
        "collection_info": null
    },
    {
        "title": "次韵周守二首  其一",
        "author": "张嵲",
        "content": "西川方用武，忧思惔如焚。\n秋兴悲黄叶，閒情属野云。\n鸣鸿何日到，络纬不堪闻。\n每忆盈尊酒，清谈从使君。",
        "dynasty": "宋",
        "collection_info": null
    },
    {
        "title": "次韵周守二首  其二",
        "author": "张嵲",
        "content": "秋色际遥海，乘高伤远眸。\n风尘方未艾，身世岂胜愁。\n黄菊已过晚，浊醪徒满瓯。\n何时奉松□，一醉碧溪头。",
        "dynasty": "宋",
        "collection_info": null
    },
    {
        "title": "次韵周子直四首  其一",
        "author": "张嵲",
        "content": "寰宇安危异，干坤岁序同。\n投身云峤碧，落胆战尘红。\n晋马成南渡，宗周入国风。\n操戈谁卫社，群盗正争雄。",
        "dynasty": "宋",
        "collection_info": null
    },
    {
        "title": "次韵周子直四首  其二",
        "author": "张嵲",
        "content": "西北壃途蹙，东南信未通。\n小夫方自智，大将莫论功。\n敌马来关外，油幢入阆中。\n孤臣难自力，报国意无穷。",
        "dynasty": "宋",
        "collection_info": null
    },
    {
        "title": "次韵周子直四首  其三",
        "author": "张嵲",
        "content": "□樊多胜日，杖屦偶相同。\n西岭轻阴结，东山落照红。\n葵倾终向日，蒲弱易含风。\n甘作囚山柳，休为投阁雄。",
        "dynasty": "宋",
        "collection_info": null
    },
    {
        "title": "次韵周子直四首  其四",
        "author": "张嵲",
        "content": "渊明门谩设，仲蔚径才通。\n用世惭无术，哦诗喜有功。\n旧庐群盗裏，北阙战尘中。\n塞路多豺虎，吾生信自穷。",
        "dynasty": "宋",
        "collection_info": null
    },
    {
        "title": "又次韵四首  其一",
        "author": "张嵲",
        "content": "长夏林泉好，还欣觞羽同。\n颠毛愁裏白，颧頬醉来红。\n日蹇嗟南国，民离叹北风。\n当涂宁市骏，俗眼竞嘲雄。",
        "dynasty": "宋",
        "collection_info": null
    },
    {
        "title": "又次韵四首  其二",
        "author": "张嵲",
        "content": "异世如张贽，深居似敬通。\n致身宁有意，觅句恐无功。\n世事忘言外，群情一笑中。\n诗书犹可咏，吾道未终穷。",
        "dynasty": "宋",
        "collection_info": null
    },
    {
        "title": "又次韵四首  其三",
        "author": "张嵲",
        "content": "临流清溽暑，薄暮一尊同。\n林叶风翻白，山梅雨渍红。\n惊魂须楚些，缮性赖真风。\n旧学嗟荒落，新诗识浑雄。",
        "dynasty": "宋",
        "collection_info": null
    },
    {
        "title": "又次韵四首  其四",
        "author": "张嵲",
        "content": "篇章虽漫往，悃愊讵能通。\n待子应无恙，临池定有功。\n绮疏群大杪，倒影乱流中。\n何日陪康乐，登临兴未穷。",
        "dynasty": "宋",
        "collection_info": null
    },
    {
        "title": "山中月夜",
        "author": "张嵲",
        "content": "过雨得清夜，月明惟水声。\n叶光知露陨，兰馥赖风清。\n天地未悔祸，豺狼犹阻兵。\n故园同此夕，长望一霑缨。",
        "dynasty": "宋",
        "collection_info": null
    },
    {
        "title": "雨霁独夜",
        "author": "张嵲",
        "content": "繁星凝夜气，黑月惟西山。\n一室空林迥，逾知天地寛。\n叶干风有韵，石乱水多湍。\n独坐澄诸念，忧来信有端。",
        "dynasty": "宋",
        "collection_info": null
    },
    {
        "title": "今春花卉盛时黄雾连十余日不觧久不作诗偶成",
        "author": "张嵲",
        "content": "病觉诗思竭，年华奈若何。\n乱花欺客恨，黄雾作春魔。\n地僻交游绝，庭空鸟雀多。\n乱离从节变，不復嘆蹉跎。",
        "dynasty": "宋",
        "collection_info": null
    },
    {
        "title": "郡楼对雨和周守韵二首  其一",
        "author": "张嵲",
        "content": "苍烟迷野色，林谷尚微分。\n暮雨已吹幔，层岩犹出云。\n晚风时断续，落叶自缤纷。\n寂寞穷山裏，何堪入夜闻。",
        "dynasty": "宋",
        "collection_info": null
    },
    {
        "title": "郡楼对雨和周守韵二首  其二",
        "author": "张嵲",
        "content": "暮雨昏平远，南山渐不分。\n蒙蒙连楚塞，细细湿行云。\n从宦成羁束，登危厌纠纷。\n何时疏竹裏，还向旧山闻。",
        "dynasty": "宋",
        "collection_info": null
    },
    {
        "title": "桃花坞",
        "author": "张嵲",
        "content": "三吴皆白水，处处秖横舟。\n独有桃花坞，光风尽日留。\n一朝山雨过，忽见夏阴稠。\n讵昔繁华晚，徒嗟岁月遒。",
        "dynasty": "宋",
        "collection_info": null
    },
    {
        "title": "褒城县雨中",
        "author": "张嵲",
        "content": "岭云方笠覆，檐雨已盆倾。\n山气昼侵幔，滩声夜入城。\n子真空旧隠，褒姒谩垂名。\n访古多磨灭，秋风山树赪。",
        "dynasty": "宋",
        "collection_info": null
    },
    {
        "title": "梦中作得六句觉后足成",
        "author": "张嵲",
        "content": "山中茅屋好，况復竹篱新。\n一径往来客，万山迎送人。\n叶殷浑欲染，冬暖却疑春。\n近得幽栖地，时来岸角巾。",
        "dynasty": "宋",
        "collection_info": null
    },
    {
        "title": "秋日怀古园有作",
        "author": "张嵲",
        "content": "故里田庐远，他乡禾黍秋。\n风高初下叶，川浅欲生洲。\n月出空山静，烟生远树稠。\n已谙为客意，坚坐任迟留。",
        "dynasty": "宋",
        "collection_info": null
    },
    {
        "title": "途中偶成寄幕下诸公",
        "author": "张嵲",
        "content": "旷朗高天浄，蝉鸣江汉秋。\n川晴山历历，身远意悠悠。\n落日惨行子，长风欺弊裘。\n郡楼今夜月，应从庾公游。",
        "dynasty": "宋",
        "collection_info": null
    },
    {
        "title": "秋怀",
        "author": "张嵲",
        "content": "忽忽经年事，悠悠滞客心。\n晚花生废圃，老树立秋阴。\n岂有清樽醉，宁辞白髪侵。\n楼高见豪髪，老大怯登临。",
        "dynasty": "宋",
        "collection_info": null
    },
    {
        "title": "望瞿塘峡",
        "author": "张嵲",
        "content": "万古瞿塘峡，犹存禹凿痕。\n岷峨驱众水，灔滪没孤根。\n云黑树含雨，祠荒鸦噪昏。\n悲凉瀼西地，三嘆相营魂。",
        "dynasty": "宋",
        "collection_info": null
    },
    {
        "title": "入瞿塘峡",
        "author": "张嵲",
        "content": "瞿塘深窈窕，翠气晓空蒙。\n乱石增惊浪，长滩激迅风。\n舟行天壍内，身在夹城中。\n绝壁皆侵汉，于兹识禹功。",
        "dynasty": "宋",
        "collection_info": null
    },
    {
        "title": "赠黄子真",
        "author": "张嵲",
        "content": "江汉知名士，石城黄子真。\n殷勤能过我，坎壈叹斯人。\n此去仍为客，舟行任过春。\n无资振游旧，怀抱不能伸。",
        "dynasty": "宋",
        "collection_info": null
    },
    {
        "title": "送贺子忱漕闽",
        "author": "张嵲",
        "content": "上蔡旧名士，中台令望郎。\n行驰封传宠，路向七闽长。\n山水闻清远，官曹试暇皇。\n遥怜荔枝熟，虗馆进风凉。",
        "dynasty": "宋",
        "collection_info": null
    },
    {
        "title": "送许子礼漕湖南",
        "author": "张嵲",
        "content": "为郎端有望，漕务復需能。\n湖外频无岁，汉傍连有兴。\n足兵先一饱，化俗迟三登。\n时到湘西寺，高台得暂凴。",
        "dynasty": "宋",
        "collection_info": null
    },
    {
        "title": "雨后望云",
        "author": "张嵲",
        "content": "岁序属残腊，云容先发春。\n氛氲迎近壑，乱鬈霭遥津。\n暮色含微雨，林滋被细筠。\n忧居时物变，有泪洒苍旻。",
        "dynasty": "宋",
        "collection_info": null
    },
    {
        "title": "立春后一日偶书",
        "author": "张嵲",
        "content": "薄暮春风恶，黄尘涨远山。\n冥冥林霭变，冉冉鸟飞还。\n作客信多畏，依人足强颜。\n飘扬它日意，回首鬓毛斑。",
        "dynasty": "宋",
        "collection_info": null
    },
    {
        "title": "偶成寄致宏",
        "author": "张嵲",
        "content": "为问邉城客，经春復若何。\n孤生寛意少，游子苦颜多。\n青壁题诗处，澄潭载酒过。\n塞垣风色恶，应忆旧云萝。",
        "dynasty": "宋",
        "collection_info": null
    },
    {
        "title": "山前红叶",
        "author": "张嵲",
        "content": "前山风落木，俯槛爱斓斑。\n凌晓千花丽，经旬万炬閒。\n词人歌火伞，巴客讶烧山。\n不似庭花艷，开时瞬息间。",
        "dynasty": "宋",
        "collection_info": null
    },
    {
        "title": "赠相僧杨懒散",
        "author": "张嵲",
        "content": "邂逅湖傍寺，翻然还语离。\n春风飞锡远，暮雨渡杯迟。\n渺渺孤云意，翩翩野鹤姿。\n百年堪几别，何处重相期。",
        "dynasty": "宋",
        "collection_info": null
    },
    {
        "title": "戏呈觉老",
        "author": "张嵲",
        "content": "投晓过书斋，风门自闭开。\n云容疑水墨，雪意吝琼瑰。\n笔冷吟呵冻，炉寒坐画灰。\n何如氊帐下，低唱两三杯。",
        "dynasty": "宋",
        "collection_info": null
    },
    {
        "title": "清明",
        "author": "张嵲",
        "content": "园幽春去远，山暗绿初成。\n雨过林姿润，风回池面平。\n十年空潦倒，万里近清明。\n泪尽新阡树，如今青叶生。",
        "dynasty": "宋",
        "collection_info": null
    },
    {
        "title": "独夜",
        "author": "张嵲",
        "content": "清灯萧寺远，不寐夜何长。\n风细频翻叶，云轻才护霜。\n磵黑水决决，月明山苍苍。\n作客岁月晚，故园春欲芳。",
        "dynasty": "宋",
        "collection_info": null
    },
    {
        "title": "苦热",
        "author": "张嵲",
        "content": "三吴多异候，疟疠日愁予。\n夏日虽可畏，清风非穆如。\n残春且重茧，徂暑但深居。\n冻饮清凉耐，由来未可储。",
        "dynasty": "宋",
        "collection_info": null
    },
    {
        "title": "送赵公望入蜀",
        "author": "张嵲",
        "content": "异世黄叔度，宗支刘辟疆。\n相看不觉厌，此别讵能忘。\n四海兵戈满，山川道路长。\n去留无上策，分手鬓毛苍。",
        "dynasty": "宋",
        "collection_info": null
    },
    {
        "title": "秋日晚出郡郊",
        "author": "张嵲",
        "content": "暝色生平野，乔林动远风。\n虫鸣古道迥，月白戍楼空。\n岁月悲欢异，山川今古同。\n荒城见揺落，未免泣途穷。",
        "dynasty": "宋",
        "collection_info": null
    },
    {
        "title": "寓居",
        "author": "张嵲",
        "content": "是处为家得，斯居亦漫成。\n西斋便静密，小阁更深明。\n送老一床足，遗形百虑轻。\n傍人讶幽僻，端可寄余生。",
        "dynasty": "宋",
        "collection_info": null
    },
    {
        "title": "和周守登楼对雪  其一",
        "author": "张嵲",
        "content": "寒风动原野，密雪度层轩。\n素积长郊色，青余远岫痕。\n轻冰幽沼合，栖鸟暮丛喧。\n邉骑暗河洛，应无闭户袁。",
        "dynasty": "宋",
        "collection_info": null
    },
    {
        "title": "和周守登楼对雪  其二",
        "author": "张嵲",
        "content": "风积同云凝，飞花际八寰。\n碧流连远水，玉立认群山。\n戎马逾猖獗，生民政险艰。\n兔园歌吹地，回望损朱颜。",
        "dynasty": "宋",
        "collection_info": null
    },
    {
        "title": "余于六月初三日泛舟至奇石洞留题洞中一首",
        "author": "张嵲",
        "content": "世人应未到，若士或曾游。\n岸隔千峰秀，门临万濑愁。\n蜺旌疑可迟，丹洞拟深投。\n归去夸尘侣，城闉鹤暂留。",
        "dynasty": "宋",
        "collection_info": null
    },
    {
        "title": "赋得山上树",
        "author": "张嵲",
        "content": "鬰鬰復苍苍，扶疏翻晓光。\n岂能偏雨露，秪益早风霜。\n萧瑟秋将暮，纷披叶尽黄。\n深溪调鼎树，岁晚独能芳。",
        "dynasty": "宋",
        "collection_info": null
    },
    {
        "title": "游北岩",
        "author": "张嵲",
        "content": "寻山轻近境，偶向此中来。\n精舍层岩拥，穹林石路开。\n排云今岁竹，封径几年苔。\n僧老无余事，端居傲刼灰。",
        "dynasty": "宋",
        "collection_info": null
    },
    {
        "title": "往年沿檄金州谒女娲神祠是时犹未乱也绍兴壬子挈家避地三巴后过祠下登山椒以望江汉自是故园悬隔矣",
        "author": "张嵲",
        "content": "七年如转首，復过此山头。\n阅世兴衰异，伤时涕泪流。\n嗟无补天手，岂有去乡愁。\n渐觉山河异，凭高更少留。",
        "dynasty": "宋",
        "collection_info": null
    },
    {
        "title": "次韵太守会宜休亭二首  其一",
        "author": "张嵲",
        "content": "屐齿破苔色，林塘欣共寻。\n水光连竹坞，山翠上衣襟。\n疏柳揺斜日，高梧转晚阴。\n娵隅休入咏，可怕兕觥深。",
        "dynasty": "宋",
        "collection_info": null
    },
    {
        "title": "次韵太守会宜休亭二首  其二",
        "author": "张嵲",
        "content": "万竹鏁深翠，幽亭枕柳塘。\n共临朱槛坐，遥借渚苹香。\n乌喜树阴密，鱼游荷影凉。\n聊从山简醉，疏逸兴何长。",
        "dynasty": "宋",
        "collection_info": null
    },
    {
        "title": "喜晴",
        "author": "张嵲",
        "content": "一春黄雾暗，今旦天始清。\n林姿明积雨，水色澹初晴。\n好鸟关关啭，新泉决决鸣。\n前山有佳色，聊以驻幽情。",
        "dynasty": "宋",
        "collection_info": null
    },
    {
        "title": "登寺阁见月上率然成咏",
        "author": "张嵲",
        "content": "残阳犹半谷，片月已临山。\n暮色千林起，乡心万里还。\n不堪常俯仰，宁有但间关。\n绝世非吾意，幽栖寄暂閒。",
        "dynasty": "宋",
        "collection_info": null
    },
    {
        "title": "九日  其一",
        "author": "张嵲",
        "content": "重阳述令序，景物自为嘉。\n易办如江酒，难浮似粟花。\n追游疑所务，寄兴眇无涯。\n旧俗台应废，何人杖马檛。",
        "dynasty": "宋",
        "collection_info": null
    },
    {
        "title": "九日  其二",
        "author": "张嵲",
        "content": "九日空山裏，乘高感岁华。\n霜风翻绛叶，晴日乱黄花。\n积雨饶新径，荒林足乱雅。\n连年频避地，憔悴客田家。",
        "dynasty": "宋",
        "collection_info": null
    },
    {
        "title": "归日再过分水岭",
        "author": "张嵲",
        "content": "兹山已巉绝，盘道乏萦回。\n路向日边出，人从云外来。\n涧声高更咽，梅蘂雪犹开。\n却忆僧房坐，深炉拥细灰。",
        "dynasty": "宋",
        "collection_info": null
    },
    {
        "title": "金州行衙",
        "author": "张嵲",
        "content": "城头翻鼔罢，庭树晚风愁。\n破隙华星大，当檐素月流。\n滩声侵夜急，江雾入城浮。\n此夕天涯客，何心倚戍楼。",
        "dynasty": "宋",
        "collection_info": null
    },
    {
        "title": "舟行书所见",
        "author": "张嵲",
        "content": "津木始凋霜，溪梅已飘素。\n河山自殊方，景物宛如故。\n悠悠川陆行，日日年华度。\n迁客未停舟，江烟欲成暮。",
        "dynasty": "宋",
        "collection_info": null
    },
    {
        "title": "寄题友人小轩",
        "author": "张嵲",
        "content": "簪组岂为累，悠然尘事微。\n看山心自适，闭户客来稀。\n流水三吴大，清霜众卉腓。\n何由纳芒履，一为款荆扉。",
        "dynasty": "宋",
        "collection_info": null
    },
    {
        "title": "山中",
        "author": "张嵲",
        "content": "深夏远林黑，溶溶云动山。\n晚川澄众影，霁色润层峦。\n地静知秋至，衣轻觉暑阑。\n居山非有意，偶托即身安。",
        "dynasty": "宋",
        "collection_info": null
    },
    {
        "title": "兴州道中遇雨",
        "author": "张嵲",
        "content": "非干秋色苦，客意自萧条。\n谷口玄云恶，关门白露高。\n泥涂连远驿，寒雨暗长郊。\n谁念征衣薄，西风方怒号。",
        "dynasty": "宋",
        "collection_info": null
    },
    {
        "title": "通惠泉",
        "author": "张嵲",
        "content": "东西几山隔，石径不容车。\n那知厚地底，自然成井渠。\n甘余留齿頬，清足鉴眉鬚。\n不用瓶罍贮，纍纍似酒酤。",
        "dynasty": "宋",
        "collection_info": null
    },
    {
        "title": "寄题江月亭",
        "author": "张嵲",
        "content": "暮气集江县，斯亭发兴深。\n凭栏看巴水，见月过东岑。\n浅濑金蛇动，澄潭白璧沉。\n天边未归客，折尽此时心。",
        "dynasty": "宋",
        "collection_info": null
    },
    {
        "title": "即事",
        "author": "张嵲",
        "content": "落日边书急，秋风战鼓多。\n私忧真过计，长算合如何。\n尽欲清淮戍，仍收瀚海波。\n栖迟一尊酒，幽恨满关河。",
        "dynasty": "宋",
        "collection_info": null
    },
    {
        "title": "九月十四日登崇山晚归",
        "author": "张嵲",
        "content": "阳精天际灭，暮色望中生。\n岚气侵衣薄，山风堕叶轻。\n林空霜月迥，沙白夜江明。\n云裏相呼雁，翩翩尚远征。",
        "dynasty": "宋",
        "collection_info": null
    },
    {
        "title": "初春",
        "author": "张嵲",
        "content": "原野土膏动，怀生各自欣。\n老年欢绪少，献岁物华新。\n草木涵时泽，江湖寄病身。\n百年都几日，四见魏塘春。",
        "dynasty": "宋",
        "collection_info": null
    },
    {
        "title": "次韵周守游海棠溪",
        "author": "张嵲",
        "content": "浣纱何处是，空翠隔崔嵬。\n嫩绿连山暗，妖红照水开。\n惜春嗟婉娩，载酒约徘徊。\n莫怪臙脂湿，曾经夜雨来。",
        "dynasty": "宋",
        "collection_info": null
    },
    {
        "title": "穷居暑雨",
        "author": "张嵲",
        "content": "空庭满积雨，竟日看圆纹。\n未厌草木薉，不堪蛙黾喧。\n奔流遥涧水，乱上前峰云。\n境静悟诸幻，泊然遗世纷。",
        "dynasty": "宋",
        "collection_info": null
    },
    {
        "title": "陈参政挽诗三首  其一",
        "author": "张嵲",
        "content": "今古虽同尽，存亡惕遽分。\n人谁为为善，天不右斯文。\n莫遂三年筑，空悲四尺坟。\n音尘竟何所，俯仰嘆蒿焄。",
        "dynasty": "宋",
        "collection_info": null
    },
    {
        "title": "陈参政挽诗三首  其二",
        "author": "张嵲",
        "content": "脱屣违人代，振容即路岐。\n名流祠洗马，白旐痛元规。\n一代风流尽，千年翰墨垂。\n伤心墓前水，故作夜深悲。",
        "dynasty": "宋",
        "collection_info": null
    },
    {
        "title": "陈参政挽诗三首  其三",
        "author": "张嵲",
        "content": "徒知天可恃，岂谓病终侵。\n遽使仪刑意，翻成殄瘁心。\n开阡贤子力，卜远外姻临。\n墓木看初种，俄悲已茂林。",
        "dynasty": "宋",
        "collection_info": null
    },
    {
        "title": "刘忠显挽词  其一",
        "author": "张嵲",
        "content": "黄屋辞丹阙，贞臣赴敌营。\n觧言终不反，先面竟如生。\n谁并当时节，独流千祀名。\n承家有贤嗣，谅不愧西平。",
        "dynasty": "宋",
        "collection_info": null
    },
    {
        "title": "刘忠显挽词  其二",
        "author": "张嵲",
        "content": "抗节群公愧，摅忠异国尊。\n威棱千古在，姦佞百年存。\n盛德源流远，公朝礼物敦。\n丰碑昭令德，荣耀及来昆。",
        "dynasty": "宋",
        "collection_info": null
    },
    {
        "title": "刘忠显挽词  其三",
        "author": "张嵲",
        "content": "天运丁阳九，蒙尘事可伤。\n群寮徒陷敌，贼子更臣张。\n自古宁无死，惟公独有光。\n向来从僞者，生意日荒凉。",
        "dynasty": "宋",
        "collection_info": null
    },
    {
        "title": "刘忠显挽词  其四",
        "author": "张嵲",
        "content": "视死如归士，捐躯徇国臣。\n杀身虽一概，为义岂无因。\n孔墨休相并，张南仅比伦。\n微公今史上，死节定何人。",
        "dynasty": "宋",
        "collection_info": null
    },
    {
        "title": "刘忠显挽词  其五",
        "author": "张嵲",
        "content": "临难不忘死，为忠已足多。\n全生犹有路，仗节竟如何。\n可验平生志，宜令后世歌。\n诸儒主褒贬，毫髪未容讹。",
        "dynasty": "宋",
        "collection_info": null
    },
    {
        "title": "王宝学挽词二首  其一",
        "author": "张嵲",
        "content": "德望三山重，勤劳一节忠。\n丹心明贯日，英气浩如虹。\n趣召恩方急，跏趺事已空。\n功名重回首，寂寞泪东风。",
        "dynasty": "宋",
        "collection_info": null
    },
    {
        "title": "王宝学挽词二首  其二",
        "author": "张嵲",
        "content": "故相传勲阀，风流见典刑。\n所期为旱雨，何意堕明星。\n有美閒桴鼓，姑苏诧使亭。\n若追甘露事，忠首定丹青。",
        "dynasty": "宋",
        "collection_info": null
    },
    {
        "title": "刘无虞尊人挽诗二首  其一",
        "author": "张嵲",
        "content": "蓄德竟不耀，坐观门户成。\n生无三事贵，禄有万钟荣。\n色养无违志，陵终若事生。\n秋风如罔极，萧瑟在松声。",
        "dynasty": "宋",
        "collection_info": null
    },
    {
        "title": "刘无虞尊人挽诗二首  其二",
        "author": "张嵲",
        "content": "刻杖方优老，临川忽逝波。\n登年惟载德，生子旧持荷。\n此日悲风树，他时废蓼莪。\n輀车方即路，邻杵为停歌。",
        "dynasty": "宋",
        "collection_info": null
    },
    {
        "title": "李广甫挽词",
        "author": "张嵲",
        "content": "磊落生平志，酣歌万虑空。\n名从敦朴重，家为克勤丰。\n谁与莱衣戏，唯余杖蕚红。\n素车惭有阻，挥泪洒霜风。",
        "dynasty": "宋",
        "collection_info": null
    },
    {
        "title": "邹德久挽词二首  其一",
        "author": "张嵲",
        "content": "万里南来日，惟君意最亲。\n浑如相识旧，殊异白头新。\n一别遽千古，九衢空万人。\n道乡虽有子，不使继清尘。",
        "dynasty": "宋",
        "collection_info": null
    },
    {
        "title": "邹德久挽词二首  其二",
        "author": "张嵲",
        "content": "才具称要腹，奋然吞八荒。\n相期终用世，谁料秪为郎。\n地下修文久，人间逝水长。\n平湖游览处，山色旧苍苍。",
        "dynasty": "宋",
        "collection_info": null
    },
    {
        "title": "范觉民挽词四首  其一",
        "author": "张嵲",
        "content": "射策惊寰海，收名儗岱嵩。\n俄从白面士，遽作黑头公。\n积善龄何促，流光后必丰。\n他年悲宰树，独在淛江东。",
        "dynasty": "宋",
        "collection_info": null
    },
    {
        "title": "范觉民挽词四首  其二",
        "author": "张嵲",
        "content": "旧阴交盖处，草草遂离群。\n何意终天别，居然此地分。\n丰盈宜上寿，鼎盛忽西曛。\n遥想天台路，悲笳惨暮云。",
        "dynasty": "宋",
        "collection_info": null
    },
    {
        "title": "范觉民挽词四首  其三",
        "author": "张嵲",
        "content": "有位居台铉，无年究远猷。\n共怀三入望，忽嘆九原幽。\n归葬新阡远，追荣恤典优。\n兴衰春梦短，人世谅何求。",
        "dynasty": "宋",
        "collection_info": null
    },
    {
        "title": "范觉民挽词四首  其四",
        "author": "张嵲",
        "content": "生平轻语别，徒恃接乡闾。\n及此悲存没，追维恨阔疏。\n已闻窀穸日，犹怪孟郊书。\n宿草他年哭，仍悲非故墟。",
        "dynasty": "宋",
        "collection_info": null
    },
    {
        "title": "陆尧夫母吴夫人挽词",
        "author": "张嵲",
        "content": "在姆毋烦训，承家绰有宜。\n辛勤当早岁，宴乐近期颐。\n既极南陔养，仍深枫树悲。\n他年褒女史，不愧管彤诗。",
        "dynasty": "宋",
        "collection_info": null
    },
    {
        "title": "余夫人挽词",
        "author": "张嵲",
        "content": "弱岁承苹藻，慈和内政惇。\n辛勤立门户，寿考见曾孙。\n宠秩官封贵，徽音琬琰存。\n新阡卜何许，当可万家屯。",
        "dynasty": "宋",
        "collection_info": null
    },
    {
        "title": "送人赴阙",
        "author": "张嵲",
        "content": "宗庙玙璠器，皇家柱石臣。\n策名存紫府，佐世值昌辰。\n德懋膺宸眷，才雄处要津。\n文辞追贾马，宾望并荀陈。\n共贵丰年玉，咸推席上珍。\n荐延言有味，发摘政如神。\n既畏西门猛，兼怀郑产仁。\n化民几变鲁，群盗遂奔秦。\n峻节推邦直，高风耸佞人。\n立身惟耿耿，谗口遂狺狺。\n一出修门道，重尝未下莼。\n岂同游泽畔，讵类卧漳濵。\n逸兴倾醇酎，清谈岸角巾。\n处屯常若泰，在屈每如伸。\n忽下泥金诏，初回雨露春。\n巾车趋象阙，鸣玉觐枫宸。\n江汉终归海，风花復坠茵。\n途长知騄骥，霜后识松筠。\n道合明良旧，恩濡宠数新。\n调元归大鼐，爕理属洪钧。\n贱子独何者，龙门亦有宾。\n承颜常数数，惠训每谆谆。\n屡赏王蒙语，宁遗赵壹贫。\n数言真可诵，一语足书绅。\n他日承题品，今朝冀选抡。\n知归如有地，拜赐遂无垠。\n菅蒯虽何用，驽骀尚可驯。\n傥能收散诞，幸免屡逡巡。\n怅别瞻行斾，衘恩睇后尘。\n祝公闻政日，着意念穷鳞。",
        "dynasty": "宋",
        "collection_info": null
    },
    {
        "title": "题六合英氏庙",
        "author": "张嵲",
        "content": "野旷烟迷县，溪湍柳繫航。\n雉鸣初翳麦，蚕长未眠桑。\n地有前朝恨，炉残古庙芗。\n空江长漠漠，寒日自荒荒。\n竟堕萧何计，仍同项氏亡。\n相黥宁作帝，昼锦亦还乡。\n严濑终辞汉，箕山不禅唐。\n君王千载恨，行客亦凄凉。",
        "dynasty": "宋",
        "collection_info": null
    },
    {
        "title": "萤火",
        "author": "张嵲",
        "content": "徂暑初残夜，飞萤遍曲塘。\n翕张舒焰短，斗注引辉长。\n翻屋星移位，窥帘烬吐光。\n未应弥辇路，聊可映书囊。\n乍与风俱远，偏随雨送凉。\n老夫常作客，看汝鬓毛苍。",
        "dynasty": "宋",
        "collection_info": null
    },
    {
        "title": "偪冬至小雪",
        "author": "张嵲",
        "content": "落叶将埋径，林寒欲刺天。\n情凝遥岭外，雪坠草堂前。\n竹密潜增响，梅疏欲鬬妍。\n纷纷迷远树，整整度清川。\n未拟乘高看，惟思拥褐眠。\n衡门聊骋望，憔悴廹新年。",
        "dynasty": "宋",
        "collection_info": null
    },
    {
        "title": "和张簿韵",
        "author": "张嵲",
        "content": "长来栖遯兴偏浓，秋日山光望欲空。\n圆纹被水川涵雨，碎影翻林树带风。\n群山绵亘多连峡，微水潆洄只向东。\n各有田园归未得，追陪强欲备邻翁。",
        "dynasty": "宋",
        "collection_info": null
    },
    {
        "title": "赠江司令朝宗",
        "author": "张嵲",
        "content": "投老叨恩得一州，平生江令始从游。\n挥豪坐上夸新句，岸帻罇前傲早秋。\n幸有高情能命驾，宁能十日为吾留。\n诗成苦被黄花恼，急送兵厨与破愁。",
        "dynasty": "宋",
        "collection_info": null
    },
    {
        "title": "十二月二十一日赠沃令",
        "author": "张嵲",
        "content": "讼庭无事长苔衣，卧听松风白昼迟。\n纸帐乱纹龟殻皱，道衫深绿鹤翎垂。\n尘犀挥处论前史，香篆销时理秘辞。\n官长既閒春亦早，玉梅初绽两三枝。",
        "dynasty": "宋",
        "collection_info": null
    },
    {
        "title": "余所寓僧舍蜂筒忽散去仅留其半僧云分蜂时每如此寻復追求再得之贮以别龛感而成诗",
        "author": "张嵲",
        "content": "每逢晴日竞飞飜，忽为群居负责言。\n甘美日充辞豢养，蟠藏岁久念腾骞。\n趋衙乍觉朋曹少，分邑疑因支庶繁。\n莫便无情同燕雀，阶除得食语喧喧。",
        "dynasty": "宋",
        "collection_info": null
    },
    {
        "title": "贺师垣赐御书一德格天之阁牌并镀金器皿青罗凉伞从人紫罗衫镀金腰带仪物等四首  其一",
        "author": "张嵲",
        "content": "炎精光復论元功，事业伊周信比踪。\n许国一心明贯日，存孤高节凛经冬。\n甲区地势罗千雉，奎画天门跳六龙。\n自古至诚参化育，济时行道本中庸。",
        "dynasty": "宋",
        "collection_info": null
    },
    {
        "title": "贺师垣赐御书一德格天之阁牌并镀金器皿青罗凉伞从人紫罗衫镀金腰带仪物等四首  其二",
        "author": "张嵲",
        "content": "重屋雕甍势欲翩，睿题藻翰揭中天。\n秪缘吉德存方寸，乃尔丛霄格大圆。\n传自孔门皆一道，稽诸说命合三篇。\n中兴如问君臣美，万世昭时六字传。",
        "dynasty": "宋",
        "collection_info": null
    },
    {
        "title": "贺师垣赐御书一德格天之阁牌并镀金器皿青罗凉伞从人紫罗衫镀金腰带仪物等四首  其三",
        "author": "张嵲",
        "content": "柳丝揺曵拂堤沙，瑞气中藏上相家。\n风动五云迷御爼，香从双阙赐天花。\n仙韶合奏尘飞尽，中使宣斟日未斜。\n既醉太平谁事业，为倾恩意入流霞。",
        "dynasty": "宋",
        "collection_info": null
    },
    {
        "title": "贺师垣赐御书一德格天之阁牌并镀金器皿青罗凉伞从人紫罗衫镀金腰带仪物等四首  其四",
        "author": "张嵲",
        "content": "恩诏新颁导从仪，夹涂无復走乌衣。\n竞纡紫雾更袍色，仍有黄金上带围。\n翠幰翩翻风易暖，雕槃璀璨日争辉。\n沙堤瞩目人人说，小相行看接轸归。",
        "dynasty": "宋",
        "collection_info": null
    },
    {
        "title": "游岳麓寺三首  其一",
        "author": "张嵲",
        "content": "平生耳裏湘西寺，此日真成叩梵宫。\n地闢晋朝多胜概，人师支遁有高风。\n身游大士毗耶境，目尽湘东返照中。\n佳处未能频驻屣，此行寻胜亦怱怱。",
        "dynasty": "宋",
        "collection_info": null
    },
    {
        "title": "游岳麓寺三首  其二",
        "author": "张嵲",
        "content": "杖策松门兴未穷，更过金地雨花中。\n山泉淅沥通幽户，林叶萧森下晚风。\n目极平皋方苍莽，烟深城郭自空蒙。\n他年幞被僧房宿，聊与支郎话色空。",
        "dynasty": "宋",
        "collection_info": null
    },
    {
        "title": "游岳麓寺三首  其三",
        "author": "张嵲",
        "content": "林壑盘纡松径深，华台暇日暂登临。\n云开楚岫千重出，日落苍梧万里阴。\n贾傅文章仍自昔，武王城郭已非今。\n伤时访古堪流涕，徙倚聊为泽畔吟。",
        "dynasty": "宋",
        "collection_info": null
    },
    {
        "title": "奉酬致宏赠别  其一",
        "author": "张嵲",
        "content": "强颜从宦益堪悲，此日逢君异昔时。\n末路未忘交似漆，相看各已鬓垂丝。\n乱来世事浑难料，老去生涯讵可思。\n客裏别君情更恶，同归犹恐尚差池。",
        "dynasty": "宋",
        "collection_info": null
    },
    {
        "title": "奉酬致宏赠别  其二",
        "author": "张嵲",
        "content": "此生将老竟何为，未信全关造物儿。\n十载宦游无我拙，一生怀抱有君知。\n天边故国人空老，江畔黄花谁与期。\n跨马东归犹是客，离亭别酒莫盈巵。",
        "dynasty": "宋",
        "collection_info": null
    },
    {
        "title": "从刘待制游中梁山寺",
        "author": "张嵲",
        "content": "楼阁高低跨碧空，鳞鳞群树亚山风。\n沧江东去流天外，秦岫西来绕汉中。\n野旷自然伤远目，天高聊復送飞鸿。\n登临不起河山念，今日中原有谢公。",
        "dynasty": "宋",
        "collection_info": null
    },
    {
        "title": "游道林寺诗三首  其一",
        "author": "张嵲",
        "content": "万畦霜稻卧黄云，小径萦纡接寺门。\n不见高人空像设，更无衲子辩风幡。\n楼观远岫秋增媚，窗枕寒溪夜更喧。\n他日重来瞻近影，一凭香火荐苹蘩。",
        "dynasty": "宋",
        "collection_info": null
    },
    {
        "title": "游道林寺诗三首  其二",
        "author": "张嵲",
        "content": "悠扬秋日澹冈陵，繫马乔林叩梵扄。\n过雨溪流初瀰瀰，无风竹影自泠泠。\n空余古柏庭前老，依旧寒山户外青。\n惆怅祖师飞锡地，岩阿谁为一镌铭。",
        "dynasty": "宋",
        "collection_info": null
    },
    {
        "title": "游道林寺诗三首  其三",
        "author": "张嵲",
        "content": "墟落生烟昼欲昏，乱山行尽到平原。\n雨余迭嶂添新秀，水落寒沙见旧痕。\n古寺有僧栖坏屋，遗斜无主自荒村。\n徘徊欲访当时事，黄叶惊风断客魂。",
        "dynasty": "宋",
        "collection_info": null
    },
    {
        "title": "登白帝城二首  其一",
        "author": "张嵲",
        "content": "霜风吹日下长原，夔子城荒灌木繁。\n东去诸山朝峡口，西来众水会关门。\n千年白帝空祠庙，万里家山秪梦魂。\n绝塞边头重回首，秋声凄断不堪论。",
        "dynasty": "宋",
        "collection_info": null
    },
    {
        "title": "登白帝城二首  其二",
        "author": "张嵲",
        "content": "殊方秋尽怯登临，万里屯云结岁阴。\n崖壁𡷸岈知禹绩，江山割据识雄心。\n沧波南下奔云急，单舸东游两鬓侵。\n漂转十方仍作客，沉吟怀古泪沾襟。",
        "dynasty": "宋",
        "collection_info": null
    },
    {
        "title": "送赵郎二首  其一",
        "author": "张嵲",
        "content": "匡山太白书淫久，不但天才盖一时。\n须慕更生勤博古，莫师长吉祗为诗。\n八塼学士多时誉，七步贤王有令资。\n数子风流君可致，剑门他日看雄辞。",
        "dynasty": "宋",
        "collection_info": null
    },
    {
        "title": "送赵郎二首  其二",
        "author": "张嵲",
        "content": "乱离何处託浮生，羡子今为剑外行。\n异县频年多送远，中原何日见承平。\n云开壠首河山逈，月出巴江阁道横。\n此别相逢定何许，各须努力待时清。",
        "dynasty": "宋",
        "collection_info": null
    },
    {
        "title": "余于今年二月初一日夜梦中与刘彦礼兄弟水边饮酒赋诗曾记所作元八句忘其余今足成之",
        "author": "张嵲",
        "content": "梦裏相逢竟是非，人生皆梦亦何疑。\n花边置酒行杯速，石上听泉得句迟。\n千里幸能申阔积，一欢何必是前期。\n谛观石火光中事，虑不长于未觉时。",
        "dynasty": "宋",
        "collection_info": null
    },
    {
        "title": "舟泊宜都",
        "author": "张嵲",
        "content": "二年峡内厌覊束，此日江湖欣渺茫。\n烱烱晴鸥明晚色，悠悠残日动波光。\n远眸尽处即他境，叠嶂痕边仍旧乡。\n自是望乡须泪落，不缘风树使心伤。",
        "dynasty": "宋",
        "collection_info": null
    },
    {
        "title": "题永睦县高斋",
        "author": "张嵲",
        "content": "沓嶂寛围巴水通，登临眼界浩无穷。\n空蒙岚翠云烟外，明灭波光树影中。\n莫咏枫林伤极目，且依苹末挹雄风。\n中原十载人将尽，相见休嗟似转蓬。",
        "dynasty": "宋",
        "collection_info": null
    },
    {
        "title": "过郧乡县",
        "author": "张嵲",
        "content": "孤城寂寂枕江湄，万室烧余事可悲。\n故老归来泣环堵，行人竚立问遗基。\n年华祗觉凋容鬓，花鸟何曾管乱离。\n依旧汉傍春事好，野桃开尽暖风迟。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "张嵲",
        "content": "日压城烟光少留，朝昏应似我悠悠。\n人生百岁今已半，世故万端无几求。\n学道初闻灭正受，深居不赋畔牢愁。\n尚须一舸轻波上，自咏新诗送白头。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "张嵲",
        "content": "淛河十月菊犹斑，客御貂裘未觉寒。\n迟暮更知为客恶，覊穷犹自借书看。\n朔风几夜驱鸿雁，苦雨惊时损蕙兰。\n安得雀离三百尺，一超纡谲破忧端。",
        "dynasty": "宋",
        "collection_info": null
    },
    {
        "title": "山中月夜",
        "author": "张嵲",
        "content": "中原群盗几时平，避地荒山万虑惊。\n霜月有情凝夜色，溪流无尽落寒声。\n满山林影龙蛇动，绕屋风枝剑佩鸣。\n自惜壮怀消欲尽，只将捜句了余生。",
        "dynasty": "宋",
        "collection_info": null
    },
    {
        "title": "送别",
        "author": "张嵲",
        "content": "十年漂转鬓成丝，细话平生万事非。\n却忆青灯初罢酒，俄闻鐡骑已成围。\n当时痛饮今谁在，从此覊游与愿违。\n客裏别君还岁晚，江湖寥廓泪堪挥。",
        "dynasty": "宋",
        "collection_info": null
    },
    {
        "title": "予寓居麻子山自入冬以后大小雪凡十余作传闻平地已有春意而兹山偪腊復雪寒威特甚",
        "author": "张嵲",
        "content": "荒山绝顶受春迟，几见冰花散陆离。\n江国凝思唯把酒，云林注目又成诗。\n修篁压路增幽意，初月临空耿素姿。\n宁有扁舟可乘兴，柴门惆怅独移时。",
        "dynasty": "宋",
        "collection_info": null
    },
    {
        "title": "雪晴",
        "author": "张嵲",
        "content": "鸟乌声乐作初晴，日到寒窗气象新。\n天接琼瑶三万顷，树明组练五千人。\n已从炎海生阴戾，更与神皋洗战尘。\n曾侍紫宸知帝力，隆兴借与万家春。",
        "dynasty": "宋",
        "collection_info": null
    },
    {
        "title": "小雪作",
        "author": "张嵲",
        "content": "霜风一夜落寒林，莽苍云烟结岁阴。\n把镜渐无勋业念，爱山唯驻隐沦心。\n冰花散落衡门静，黄叶飘零一径深。\n世乱身穷无可奈，强将悲慨事微吟。",
        "dynasty": "宋",
        "collection_info": null
    },
    {
        "title": "枕上闻雪呈赵郭二公",
        "author": "张嵲",
        "content": "上瑞来宁玉座忧，夜声先到竹窗幽。\n饥肠已作来年饱，病眼聊须腊月收。\n高士清贫无敝履，故人狂兴阻扁舟。\n却思清旷江边路，鹑兔成车酒自篘。",
        "dynasty": "宋",
        "collection_info": null
    },
    {
        "title": "咏鹤",
        "author": "张嵲",
        "content": "昂藏野鹤混群鸡，志在云天失路悲。\n湖海稻粱元未足，虞衡罗网莫轻施。\n独怜铩翮垂寒雨，可念长鸣向晓曦。\n却使群乌惊羽翼，上林能占主人枝。",
        "dynasty": "宋",
        "collection_info": null
    },
    {
        "title": "宿归仁寺",
        "author": "张嵲",
        "content": "精蓝置屋切云根，此地何从着世纷。\n缥缈僧窗更临水，氛氲崖树欲参云。\n青山细认千重叠，暮气徐观万里曛。\n两岸虫鸣灯一点，舟人相语夜深闻。",
        "dynasty": "宋",
        "collection_info": null
    },
    {
        "title": "高司业二首  其一",
        "author": "张嵲",
        "content": "春浮花气拥门阑，星昴神嵩瑞世间。\n一字梦灵通洛学，诸儒文弊隔贤关。\n巨源淳德真金玉，吏部高名信斗山。\n此去致君尧舜上，黑头卿相自朱颜。",
        "dynasty": "宋",
        "collection_info": null
    },
    {
        "title": "高司业二首  其二",
        "author": "张嵲",
        "content": "旌头落尽少微明，追復成均雅颂声。\n诏起儒宗高一代，礼隆师范表诸生。\n拾遗柱史当螭立，润色纶言倚马成。\n行把荷囊多献纳，要将文彩助昇平。",
        "dynasty": "宋",
        "collection_info": null
    },
    {
        "title": "代王侍郎送程尚书赴信州三首  其一",
        "author": "张嵲",
        "content": "化龙陂逈照旌旗，怀玉峰高缓马覊。\n地接乡关犹昼锦，人从国老借元龟。\n一州如斗何劳者，六合同风要在兹。\n此去未能温坐席，却随春到凤凰池。",
        "dynasty": "宋",
        "collection_info": null
    },
    {
        "title": "代王侍郎送程尚书赴信州三首  其二",
        "author": "张嵲",
        "content": "德望居朝大吕轻，眷思难怫丐归情。\n履声暂去端门晓，刀梦新占虎节荣。\n有道致君三任喜，无心贪宠一麾行。\n天衷祗恐思耆旧，不待黄堂报政成。",
        "dynasty": "宋",
        "collection_info": null
    },
    {
        "title": "代王侍郎送程尚书赴信州三首  其三",
        "author": "张嵲",
        "content": "君王钟意抚斯民，不惜朝端屈老臣。\n连锦麾毫千字宠，黄金横带万钉珍。\n长安日近恩光迩，刺史天高惠政新。\n我愧仙岩旧猿鹤，依然轩冕縳閒身。",
        "dynasty": "宋",
        "collection_info": null
    },
    {
        "title": "初夏已晚山中即事",
        "author": "张嵲",
        "content": "山云倐忽自晴阴，积雨门楥蔓草侵。\n一带清川供极目，千重沓嶂伴微吟。\n雄鸠鸣处园林密，白鸟飞来沟水深。\n麦秀桑柔夏方永，不堪时序苦侵寻。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "张嵲",
        "content": "人生何必论才良，贤否穷通脱未量。\n运否蛟龙犹蠖屈，时来鸟雀亦鹰扬。\n王侯蝼蚁同归尽，钟鼎山林各所藏。\n何用作文嗟不遇，已将名利等蝇翔。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "张嵲",
        "content": "少年豪纵志凌云，着论将期拟过秦。\n当日诗书徒用世，如今文字岂谋身。\n乱离不用毛锥子，漂转聊同木偶人。\n主父平生希鼎食，年来一饱尚艰辛。",
        "dynasty": "宋",
        "collection_info": null
    },
    {
        "title": "三月二日奉诏赴西园曲宴席上赋呈致政开府太师三首  其一",
        "author": "张嵲",
        "content": "幅巾私第已归休，当宁虚怀更款留。\n避宠虽辞持节册，送行犹用济川舟。\n城南旧圃扄花洞，洛下新庄引御沟。\n诏谕两京居密迩，不妨乘兴往还游。",
        "dynasty": "宋",
        "collection_info": null
    },
    {
        "title": "三月二日奉诏赴西园曲宴席上赋呈致政开府太师三首  其二",
        "author": "张嵲",
        "content": "邦人钦伫见仪刑，诏使相望对宠灵。\n位冠三公师尚父，躬全五福寿康宁。\n久留行色春过半，乍别天颜涕欲零。\n谁识上心优老意，从行仍许鲤趋庭。",
        "dynasty": "宋",
        "collection_info": null
    },
    {
        "title": "三月二日奉诏赴西园曲宴席上赋呈致政开府太师三首  其三",
        "author": "张嵲",
        "content": "昔美都门祖二疏，太冲篇咏贵良图。\n不闻宾主俱公鼎，未见篇章出宝跗。\n河岳英灵添赋咏，都人士女竞欢娱。\n皆言元老归休盛，恩礼便蕃自古无。",
        "dynasty": "宋",
        "collection_info": null
    },
    {
        "title": "雨中感怀",
        "author": "张嵲",
        "content": "西风揺落叶声悲，避乱荒山万绪迷。\n一室漂揺任寒雨，百年昏晓信鸣鸡。\n清霜已染千枫树，杀气应随万马蹄。\n黄屋秋来定何许，孤臣安敢恨覊栖。",
        "dynasty": "宋",
        "collection_info": null
    },
    {
        "title": "舟中感怀",
        "author": "张嵲",
        "content": "故园此去浑如客，异县而今却是家。\n还日檐楹应着燕，来时杨柳未藏鵶。\n孤舟泛泛春江阔，去鸟飞飞岸树斜。\n却忆当年南下日，伤心泣尽日昏华。",
        "dynasty": "宋",
        "collection_info": null
    },
    {
        "title": "叹名",
        "author": "张嵲",
        "content": "十年四海称忠壮，谁料将军阴子谋。\n旧物空余叱拨马，新声莫唱白符鸠。\n民谣几岁传鈎落，笙席何人恋故侯。\n溟海茫茫孤鸟没，一埋蓬颗便千秋。",
        "dynasty": "宋",
        "collection_info": null
    },
    {
        "title": "会览亭三首  其一",
        "author": "张嵲",
        "content": "缥缈飞亭接郡楼，平岗绝岸对沧洲。\n天边远岫寒无色，城下澄江湛不流。\n林影终朝垂澹瀩，水禽随暖弄轻浮。\n何时放髪从渔父，会傍苍烟卧钓舟。",
        "dynasty": "宋",
        "collection_info": null
    },
    {
        "title": "会览亭三首  其二",
        "author": "张嵲",
        "content": "野岸平林对郡城，登临领要在斯亭。\n江吞荆楚流空阔，山入兴洋翠杳冥。\n岁晚云烟昏近甸，沙晴鸥鹭满前汀。\n杖藜竟日穷心赏，犹自覊愁未肯醒。",
        "dynasty": "宋",
        "collection_info": null
    },
    {
        "title": "会览亭三首  其三",
        "author": "张嵲",
        "content": "角声呜咽下城头，水国风烟欲暮愁。\n远日苦遭层嶂隔，归心欲逐大江流。\n渔村积火临沙岸，贾客连樯集市楼。\n千里家山一回首，林梢新月又如鈎。",
        "dynasty": "宋",
        "collection_info": null
    },
    {
        "title": "潭州道中",
        "author": "张嵲",
        "content": "青山接云云接天，碧林溪树两相鲜。\n地连诸徼分秋色，天近平湖识渚烟。\n望尽好峰仍注目，赏余幽树更垂鞭。\n是身已作无赀省，乘兴将随下濑船。",
        "dynasty": "宋",
        "collection_info": null
    },
    {
        "title": "示疑者",
        "author": "张嵲",
        "content": "天见已如摩勒果，佛求休待钵昙花。\n万缘毕竟归空刼，举世徒劳筭海沙。\n除幻已超白骨观，修真閒运紫河车。\n时人欲识归投处，无尽光中是我家。",
        "dynasty": "宋",
        "collection_info": null
    },
    {
        "title": "溪梅初放",
        "author": "张嵲",
        "content": "荒山荦确倦征行，溪畔逢梅照眼明。\n枝袅霜天寒日薄，影沉碧涧晚流清。\n最怜雪后开来痩，可忍风前落去轻。\n却悔折归无可赠，旧游千里但凝情。",
        "dynasty": "宋",
        "collection_info": null
    },
    {
        "title": "次韵石用之春晴游西湖",
        "author": "张嵲",
        "content": "春晴结客出城隅，无数僧坊论给孤。\n红贴马蹄花底路，绿笼船背柳边湖。\n逍遥各自从鹏鷃，断续宁须较鹤鳬。\n端立一丘为老计，移文何谢北山逋。",
        "dynasty": "宋",
        "collection_info": null
    },
    {
        "title": "舟中即事",
        "author": "张嵲",
        "content": "西来一棹任委蛇，春日惟增雨露悲。\n故国佳辰逢禁火，水乡农事见扶犁。\n年华祗觧凋容鬓，花鸟何曾管乱离。\n目极伤心谁告语，含毫独赋远游诗。",
        "dynasty": "宋",
        "collection_info": null
    },
    {
        "title": "泊舟",
        "author": "张嵲",
        "content": "遥依沙岸繫扁舟，风落荒山万木愁。\n枕下惊波时汨汨，天边寒梦信悠悠。\n遭忧和峤仍丹泪，远适虞翻易白头。\n离乱偪人全策少，微生从此任浮游。",
        "dynasty": "宋",
        "collection_info": null
    },
    {
        "title": "自竹山归酇上坟",
        "author": "张嵲",
        "content": "晨曦出没雾交流，独唤江船立渡头。\n岚光映县民居丽，红叶漫山客意愁。\n溪云欲作今朝雨，崖菊犹含旧岁秋。\n此日还归追曩事，孤生泪尽黑貂裘。",
        "dynasty": "宋",
        "collection_info": null
    },
    {
        "title": "周参谋以诗催再游末章戏赋二首  其一",
        "author": "张嵲",
        "content": "九十日春晴几日，得堪行处便须行。\n官因局冷常多暇，眼到花开亦暂明。\n当信光阴如过隙，莫教风雨暗长檠。\n乘阳不碍游人路，定看花骢正勒鸣。",
        "dynasty": "宋",
        "collection_info": null
    },
    {
        "title": "周参谋以诗催再游末章戏赋二首  其二",
        "author": "张嵲",
        "content": "竞说杨枝倾上国，乐天题品付歌行。\n但同学语雏莺小，未见回眸剪水明。\n席舍主人能顾曲，晓来粧烛想销檠。\n海棠何必寻龙井，愿听周诗赋鹿鸣。",
        "dynasty": "宋",
        "collection_info": null
    },
    {
        "title": "喜张丞相破湖贼",
        "author": "张嵲",
        "content": "遥欣丞相受降时，湖外欢声入鼓鼙。\n十万水军归禁旅，二千里地反锄犁。\n弄兵无復潢池内，弃甲应同熊耳齐。\n从此上流无犬吠，好营停障接京西。",
        "dynasty": "宋",
        "collection_info": null
    },
    {
        "title": "昔柳柳州作永州山水诸记泉石之状如在目前兹峡上群山与柳州之文颇类",
        "author": "张嵲",
        "content": "山磎荦确冒荒筠，石溜涓涓尽日闻。\n微水寒来浑见底，峡山雪后欲侵云。\n深溪春动梅争发，绝壑林高日易曛。\n应似零陵溪上景，林泉多类柳州文。",
        "dynasty": "宋",
        "collection_info": null
    },
    {
        "title": "继韵书胡氏孝思亭",
        "author": "张嵲",
        "content": "举世针磁觅秀峰，争从窀穸问穷通。\n喜君笃孝诚尤至，追想慈颜事已空。\n积毁到今犹瘠立，因知卓行不雷同。\n当时甘旨庭闱念，应向庐前叹树风。",
        "dynasty": "宋",
        "collection_info": null
    },
    {
        "title": "寓居",
        "author": "张嵲",
        "content": "未有扬雄宅一区，已惊短髪似卢蒲。\n家贫粥饭随鱼鼓，地远宾从祗鸟乌。\n已罢书空为咄咄，犹思快耳作呜呜。\n衰残政值中兴日，聊得安閒卧五湖。",
        "dynasty": "宋",
        "collection_info": null
    },
    {
        "title": "如吴兴舟中读白乐天诗有作",
        "author": "张嵲",
        "content": "离离云树泛朝舣，十月江南未变衰。\n纵棹千寻霅溪水，散怀一卷乐天诗。\n平生名宦休回顾，随分追游且自欺。\n不敢将心比余事，逍遥何似洛川时。",
        "dynasty": "宋",
        "collection_info": null
    },
    {
        "title": "新春偶书寄致宏",
        "author": "张嵲",
        "content": "二年憔悴向庸城，又见椒花倐自惊。\n孤客殊方怀土意，故人绝塞未归情。\n此生竟被儒冠误，他日终图后世名。\n平野春来堪细履，何时与子杖藜行。",
        "dynasty": "宋",
        "collection_info": null
    },
    {
        "title": "新春有感",
        "author": "张嵲",
        "content": "萧萧篠簜拥荒冈，却忆江皋草色长。\n暖景暄风似春日，黄茅白苇是殊方。\n孤村默默无谁语，万事悠悠有底忙。\n独立寺门归鸟尽，重山复岭又苍苍。",
        "dynasty": "宋",
        "collection_info": null
    },
    {
        "title": "上庸",
        "author": "张嵲",
        "content": "天将层嶂限中原，兽状禽心类百蛮。\n横木架桥来渡水，搴茅茹火去烧山。\n寻巫问事看龟意，带穗收禾御岁艰。\n非是投荒魑魅侣，时清犹赖可东还。",
        "dynasty": "宋",
        "collection_info": null
    },
    {
        "title": "仇氏园",
        "author": "张嵲",
        "content": "泠泠竹日澹疏篱，狖狖溪流注小池。\n红菡白苹当夏日，冷烟寒雨过秋时。\n主人颐燕閒情适，客子经过心事违。\n行役怱怱无丽句，漫批山木写吾诗。",
        "dynasty": "宋",
        "collection_info": null
    },
    {
        "title": "和友人中秋",
        "author": "张嵲",
        "content": "秋来未省举杯频，却扫空山绝众宾。\n寂历平林方陨叶，扶疏丹桂独生春。\n天高地逈轮当午，露白星稀夜向晨。\n闻道开樽成浪语，不妨聊作独醒人。",
        "dynasty": "宋",
        "collection_info": null
    },
    {
        "title": "戏书寄夏致宏",
        "author": "张嵲",
        "content": "萧何转漕关中日，绮季逍遥商岭时。\n世乱或为舟楫用，时平自可帝王师。\n试问升车驱驷马，如何踞石茹三芝。\n荒山岁暮云烟冷，西望长吟独尔思。",
        "dynasty": "宋",
        "collection_info": null
    },
    {
        "title": "梅二首  其一",
        "author": "张嵲",
        "content": "两京当日见初开，尚想凌云遶故台。\n倚竹姱姿应小驻，高楼急管未须催。\n伤春远目空千里，急景愁肠自九回。\n为说西园泉脉动，许携小队探春来。",
        "dynasty": "宋",
        "collection_info": null
    },
    {
        "title": "梅二首  其二",
        "author": "张嵲",
        "content": "荒山雪尽水生烟，独发寒英媚远天。\n乱蕊凝姿残照裏，痩松含态晚风前。\n疑将翠袖倚修竹，若献明珰傍广川。\n丧乱自嗟容鬓改，攀条三嗅惜流年。",
        "dynasty": "宋",
        "collection_info": null
    },
    {
        "title": "寄题清孝庵",
        "author": "张嵲",
        "content": "龙山几世阅兴衰，依旧春江拍岸来。\n当代衣冠今寂寞，百年丘陇自崔嵬。\n檐经白日余僧定，路暗青松仍刼灰。\n事去节阑春草积，乘高一望独迟回。",
        "dynasty": "宋",
        "collection_info": null
    },
    {
        "title": "望微水",
        "author": "张嵲",
        "content": "平原莽苍浮轻霭，白昼柴门亦自扄。\n篱外水波光灭没，林边山岫远青冥。\n如何隐几终朝看，不及寒窗静夜听。\n听水看山朝復暮，那知白髪渐星星。",
        "dynasty": "宋",
        "collection_info": null
    },
    {
        "title": "春阴江上偶书",
        "author": "张嵲",
        "content": "小轩西下俯通津，漠漠春阴日易曛。\n白气冒山蒸积翠，微风过水聚轻纹。\n城鸦飞去秋花夕，溪雨收余岸草熏。\n寂寞何人念覊旅，忧来无数若丝棼。",
        "dynasty": "宋",
        "collection_info": null
    },
    {
        "title": "登甘露寺故基",
        "author": "张嵲",
        "content": "烈风吹面立城隅，俯仰人间万事徂。\n万古江山自雄浑，百年城郭已蓁芜。\n乱余故物惟金鼎，事往前贤只画图。\n双塔烟中广陵市，淮南戍守未应无。",
        "dynasty": "宋",
        "collection_info": null
    },
    {
        "title": "种木芙蓉",
        "author": "张嵲",
        "content": "去岁经冬百卉空，今年多种木芙蓉。\n未如蜀国城边望，疑是秋江渡口逢。\n定乏雄蜂来慰藉，应与寒菊伴丰容。\n敢同出水方新句，空自长吟负老松。",
        "dynasty": "宋",
        "collection_info": null
    },
    {
        "title": "次韵石用之易安斋",
        "author": "张嵲",
        "content": "尘缨脱得片时閒，未见弥天释道安。\n薜荔半崖双屐齿，沧浪何日一纶竿。\n地能容膝皆堪处，心对回光未易看。\n试问老僧安底事，不知人世有悲欢。",
        "dynasty": "宋",
        "collection_info": null
    },
    {
        "title": "和夏致宏咏梅",
        "author": "张嵲",
        "content": "春岚初破晓光迟，青女消余泫玉肌。\n雪后离披怜落蕋，溪旁婉约爱横枝。\n不随姑射乘风去，定与飞仙待月期。\n山静林深香暗度，折来频动故园思。",
        "dynasty": "宋",
        "collection_info": null
    },
    {
        "title": "忆京山大阳寺",
        "author": "张嵲",
        "content": "往岁曾游大阳寺，倚天楼殿碧参差。\n明安庵逈峰峦古，杨广城高径路危。\n满壑松声僧定处，一堂秋雨客谈时。\n如今细想经行地，三復遗诗血泪垂。",
        "dynasty": "宋",
        "collection_info": null
    },
    {
        "title": "行建溪上见拏舟上水者怆然伤怀",
        "author": "张嵲",
        "content": "何人刺船上寒水，却意避地微江时。\n惊涛澎湃慈亲惧，鼓棹纷纭稚子嬉。\n漫漫平沙烟上早，溟溟簧竹月生迟。\n感旧将为仰天哭，恐惊行路秪成诗。",
        "dynasty": "宋",
        "collection_info": null
    },
    {
        "title": "春日郊行",
        "author": "张嵲",
        "content": "晓寻山寺出重城，坏壁谁题半草行。\n照眼芳菲空玉友，并湖风物记金明。\n新诗已见成敲钵，旧赏悬知又弃檠。\n龙井海棠须靳惜，一樽留取听莺鸣。",
        "dynasty": "宋",
        "collection_info": null
    },
    {
        "title": "屏迹",
        "author": "张嵲",
        "content": "荒村屏迹任时移，山水昏明各异姿。\n穹谷烟凝成襞积，斜林风过作鳞差。\n病身岂復能强徤，末路惟应足抵巇。\n万古升沉同鸟没，盖棺犹未且题诗。",
        "dynasty": "宋",
        "collection_info": null
    },
    {
        "title": "泛舟观雨",
        "author": "张嵲",
        "content": "云气交流昼窈冥，疾风吹雨杂荷声。\n山随眀晦姿横出，舟入渺茫诗渐成。\n託迹江湖三畆足，放怀天地一身轻。\n衘杯不用嗟覊寓，未必乘槎胜此行。",
        "dynasty": "宋",
        "collection_info": null
    },
    {
        "title": "次韵王亚之沿湖冒雨归",
        "author": "张嵲",
        "content": "禽鸣滑滑溅泥涂，赖有云巢眼不孤。\n天外黑风迷鹫岭，槛前流水忆鹅湖。\n跻攀危磴九折坂，捧玩新诗百斛珠。\n收拾残红付春去，四时光景任三无。",
        "dynasty": "宋",
        "collection_info": null
    },
    {
        "title": "芍药",
        "author": "张嵲",
        "content": "青春爱谢日迟迟，正是群芳扫迹时。\n浓露有情融睡脸，暄风无力困丰肌。\n苦将蕊气相牵引，若对华灯不自持。\n应似西江明夜火，馆娃宫裏醉西施。",
        "dynasty": "宋",
        "collection_info": null
    },
    {
        "title": "龙洞",
        "author": "张嵲",
        "content": "灵洞何年水乱流，试寻危栈访丹丘。\n此时景物迷三岛，当日神龙跨九州。\n白昼瀑流方讶雨，炎天岚气忽惊秋。\n憧憧门外红尘路，过客何人肯暂留。",
        "dynasty": "宋",
        "collection_info": null
    },
    {
        "title": "自铅山如鹅湖",
        "author": "张嵲",
        "content": "长松十里晓冥冥，行尽松林到法城。\n悄悄虚廊无客语，阴阴众绿有莺声。\n新荷万点土花碧，白鹭一行春雪轻。\n麦秀渐渐桑叶暗，怳然如在故园行。",
        "dynasty": "宋",
        "collection_info": null
    },
    {
        "title": "九日三首  其一",
        "author": "张嵲",
        "content": "南国穷秋冷尚賖，随时游瞩自堪嘉。\n且欣一雨山争出，休叹重阳菊未华。\n佳客逢秋宜得句，道人酌酒似烹茶。\n人生胜日须行乐，豫去昏鸦作阵斜。",
        "dynasty": "宋",
        "collection_info": null
    },
    {
        "title": "九日三首  其二",
        "author": "张嵲",
        "content": "登高未用怀郪县，少异谁能识孟嘉。\n岁岁青罇常有酒，年年黄菊未逢花。\n分将默坐更捜句，肯以衔杯当饮茶。\n且莫凭栏伤极目，人间秋日易西斜。",
        "dynasty": "宋",
        "collection_info": null
    },
    {
        "title": "九日三首  其三",
        "author": "张嵲",
        "content": "九日当年菊蕊迟，今年庭下半芳菲。\n禾收原野将成廪，枫落江湖欲授衣。\n何处好山饶胜概，拟携家酿趁晴晖。\n病衰不復能捜句，聊插红茰满帽归。",
        "dynasty": "宋",
        "collection_info": null
    },
    {
        "title": "夏养真父挽词",
        "author": "张嵲",
        "content": "四十青春鬓未皤，翻如槁谢叶辞柯。\n亲闱有綵今难戏，客舘无鱼尚有歌。\n遗爱偏存梅渚畔，新茔空占阖山阿。\n素车不得亲觞酹，别望含悲独奈何。",
        "dynasty": "宋",
        "collection_info": null
    },
    {
        "title": "忠显刘公挽诗四首  其一",
        "author": "张嵲",
        "content": "活人忧国见平生，晚节临危志益明。\n汉仗尘深远宫阙，氊裘风急半公卿。\n千人致诏竟不起，万户封侯却似烹。\n暮晋朝梁真可忍，纷纷蝼蚁尚偷生。",
        "dynasty": "宋",
        "collection_info": null
    },
    {
        "title": "忠显刘公挽诗四首  其二",
        "author": "张嵲",
        "content": "祸基媒孽自燕云，抗议如公有几人。\n军旅未闻焉用试，豺狼不噬岂宜亲。\n求鱼缘木谩蠧国，曲突徙薪翻殒身。\n才大言深古难用，忠良千载恨常新。",
        "dynasty": "宋",
        "collection_info": null
    },
    {
        "title": "忠显刘公挽诗四首  其三",
        "author": "张嵲",
        "content": "自从玉帛交殊域，一见寒盟为隐忧。\n乱相方虞邻国难，庙堂谁听徙薪谋。\n义如杞殖仍忠壮，识比申胥不怨尤。\n松柏萧萧九原路，高名常共建溪流。",
        "dynasty": "宋",
        "collection_info": null
    },
    {
        "title": "忠显刘公挽诗四首  其四",
        "author": "张嵲",
        "content": "抗论中朝犹在耳，鸣弓仇敌已临城。\n王都竟失金汤固，朝士方贪雀鼠生。\n慷慨一朝先奋节，华戎终古共知名。\n可惜千官臣僞后，萧萧华髪尽垂缨。",
        "dynasty": "宋",
        "collection_info": null
    },
    {
        "title": "哭孙信道",
        "author": "张嵲",
        "content": "悲君刻意异时流，十载经春着敝裘。\n新陇预知成马鬛，旧书何苦似蝇头。\n孟郊骨相终赍志，贾谊才能竟不侯。\n寂寞声名千古事，定知无益夜台幽。",
        "dynasty": "宋",
        "collection_info": null
    },
    {
        "title": "挽张全真诗二首  其一",
        "author": "张嵲",
        "content": "辱遇本非因绍介，登门不谓便无期。\n倾心问及言犹在，投贽书成事已悲。\n作镇方甘建邺水，惜贤尤在中兴时。\n伤心无復咨疑事，还似当年徐孺碑。",
        "dynasty": "宋",
        "collection_info": null
    },
    {
        "title": "挽张全真诗二首  其二",
        "author": "张嵲",
        "content": "玉质清臞似列仙，人间亦合得长年。\n功名不竟如壶遂，冲淡空嗟似乐天。\n胡不憗遗缘国老，忧深殄瘁为时贤。\n含毫谁作名臣传，要使风流后世传。",
        "dynasty": "宋",
        "collection_info": null
    },
    {
        "title": "寿王苏州",
        "author": "张嵲",
        "content": "维昔高堂讲射蓬，瑞云吹不散熏风。\n十分正满冰轮桂，一叶将飞露井桐。\n元老三朝尊相阀，余休几世积阴功。\n光芒孕秀星沦昴，神物储祥岳降嵩。\n淮水筮灵芳裔远，蜀江波与庆源通。\n传家自有调元手，许国常输露胆忠。\n节劲不凋霜后柏，气豪长吐雨余虹。\n金堤护扫河循道，兰省分曹宿在穹。\n铜虎屡扬飞盖皂，木牛多足太仓红。\n朝班入簉鹓鸿列，京尹频令狴犴空。\n暂缀汉庭安世橐，来临吴国馆娃宫。\n民安泰伯封疆外，日在韦侯啸咏中。\n赞寿一炉金篆籀，捧觞千髻玉玲珑。\n桃开坐阅三千岁，松梦当占十八公。\n日望锋车歌九罭，时韬组甲咏车攻。\n如君江左今王导，有客河阳旧石洪。\n甄冶从来收朽钝，涓埃殊未报深崇。\n省台衮衮心何羡，旌斾揺揺思莫穷。\n宾缀阻陪称寿斚，书缄聊復寄诗筒。\n西湖十里荷花水，净洗觥船远祝翁。",
        "dynasty": "宋",
        "collection_info": null
    },
    {
        "title": "寿沃令二首  其一",
        "author": "张嵲",
        "content": "山秀江清号浙西，气钟贤哲诞生时。\n商朝月正垂三统，尧殿蓂荄见七枝。\n此景聚冰藏北陆，有人眉寿等南箕。\n教条宰邑郊驯雉，导引支床室有龟。\n五百间闻乔岳降，八千遐历大椿期。\n书生愿效封人祝，为捧黄金一屈巵。",
        "dynasty": "宋",
        "collection_info": null
    },
    {
        "title": "寿沃令二首  其二",
        "author": "张嵲",
        "content": "奎文昭焕梦熊罴，正值英贤庆诞时。\n人日空知经月是，斗杓纔徧一年移。\n铜灵仙气钟标格，罨画溪光入句辞。\n发策谈兵知醖籍，操刀制锦见施为。\n三年仁政春千日，万口欢声寿一巵。\n愿祝我翁何许岁，红莲叶上见游龟。",
        "dynasty": "宋",
        "collection_info": null
    },
    {
        "title": "和李少卿",
        "author": "张嵲",
        "content": "独见凉蟾欲上时，西园爽气溢清池。\n坐欣万顷潮方满，欲举一杯谁与持。\n虚阁排云空窈窕，青山绕郭自参差。\n气澄象表轮踰逈，光泛高林影骤移。\n一岁佳时今鹜过，谁家横笛未休吹。\n城乌何事翻飞急，不学鹪鹩占一枝。",
        "dynasty": "宋",
        "collection_info": null
    },
    {
        "title": "怀伊亭",
        "author": "张嵲",
        "content": "回环拥冈峦，澶漫分林坞。\n纵目以怡情，信美疑吾土。",
        "dynasty": "宋",
        "collection_info": null
    },
    {
        "title": "松门",
        "author": "张嵲",
        "content": "长林上晚烟，明月曜深夜。\n重闭岂吾心，自回俗士驾。",
        "dynasty": "宋",
        "collection_info": null
    },
    {
        "title": "致爽亭二首  其一",
        "author": "张嵲",
        "content": "雾豁空江平，林疏远山出。\n龙溪夜来雨，爽气侵衣湿。",
        "dynasty": "宋",
        "collection_info": null
    },
    {
        "title": "致爽亭二首  其二",
        "author": "张嵲",
        "content": "桑柘落洲渚，澄潭渔艇集。\n幽禽忽飞来，斜日水光溢。",
        "dynasty": "宋",
        "collection_info": null
    },
    {
        "title": "宿归仁寺三首  其一",
        "author": "张嵲",
        "content": "下瞰十仞余，遥瞻几千里。\n游客日暮时，乡心万端起。",
        "dynasty": "宋",
        "collection_info": null
    },
    {
        "title": "宿归仁寺三首  其二",
        "author": "张嵲",
        "content": "乔林众鸟集，暮气氛氲上。\n好在三巴山，何时正相望。",
        "dynasty": "宋",
        "collection_info": null
    },
    {
        "title": "宿归仁寺三首  其三",
        "author": "张嵲",
        "content": "巴水任喧云，僧窗睡方悄。\n风清月到床，露白虫鸣草。",
        "dynasty": "宋",
        "collection_info": null
    },
    {
        "title": "幽居",
        "author": "张嵲",
        "content": "避地依荒谷，衡茅苟自安。\n门前山四塞，不用买峰峦。",
        "dynasty": "宋",
        "collection_info": null
    },
    {
        "title": "观月出",
        "author": "张嵲",
        "content": "山空樵唱稀，林昏归鸟没。\n新月含烟霏，遥依乱峰出。",
        "dynasty": "宋",
        "collection_info": null
    },
    {
        "title": "生口",
        "author": "张嵲",
        "content": "牵舟四日程，屈曲萦山转。\n行行问居人，始知犹近县。",
        "dynasty": "宋",
        "collection_info": null
    },
    {
        "title": "信美亭二首  其一",
        "author": "张嵲",
        "content": "北眺逼山樊，南瞻近津浒。\n登兹一消忧，信美仍吾土。",
        "dynasty": "宋",
        "collection_info": null
    },
    {
        "title": "信美亭二首  其二",
        "author": "张嵲",
        "content": "蹑屐上危岑，策杖临孤屿。\n来往自忘疲，于此时延伫。",
        "dynasty": "宋",
        "collection_info": null
    },
    {
        "title": "柳陌",
        "author": "张嵲",
        "content": "含风皆有态，夹路自成行。\n驯鸦朝暮集，接叶得深藏。",
        "dynasty": "宋",
        "collection_info": null
    },
    {
        "title": "咏种菊",
        "author": "张嵲",
        "content": "手种篱边菊，秋来亦自开。\n惊蝶翩翩舞，雄蜂去復来。",
        "dynasty": "宋",
        "collection_info": null
    },
    {
        "title": "怀新亭四首  其一",
        "author": "张嵲",
        "content": "远意在田畴，中园结茅屋。\n冻雨昨夜来，共欣春水足。",
        "dynasty": "宋",
        "collection_info": null
    },
    {
        "title": "怀新亭四首  其二",
        "author": "张嵲",
        "content": "耘耔竞所务，乔林午风清。\n嘉谷雨来长，復兹畦水平。",
        "dynasty": "宋",
        "collection_info": null
    },
    {
        "title": "怀新亭四首  其三",
        "author": "张嵲",
        "content": "恢台当长夏，山木尽成阴。\n良苗方竞茂，悠哉林下心。",
        "dynasty": "宋",
        "collection_info": null
    },
    {
        "title": "怀新亭四首  其四",
        "author": "张嵲",
        "content": "晚秧纷已及，中田日往还。\n适与好风会，植杖观前山。",
        "dynasty": "宋",
        "collection_info": null
    },
    {
        "title": "夜雨",
        "author": "张嵲",
        "content": "夜半山雨来，梦觉还復息。\n寥寥檐溜空，时闻断续滴。",
        "dynasty": "宋",
        "collection_info": null
    },
    {
        "title": "与陈去非夏致宏孙信道游南涧同赋四首  其一",
        "author": "张嵲",
        "content": "策杖南涧边，菖蒲如绿髪。\n石乱水流分，山空鸟声歇。",
        "dynasty": "宋",
        "collection_info": null
    },
    {
        "title": "与陈去非夏致宏孙信道游南涧同赋四首  其二",
        "author": "张嵲",
        "content": "山桃深復浅，乱发傍幽岩。\n无人慰寂寞，晴日自毵毵。",
        "dynasty": "宋",
        "collection_info": null
    },
    {
        "title": "与陈去非夏致宏孙信道游南涧同赋四首  其三",
        "author": "张嵲",
        "content": "共坐石上苔，坐久溪阴转。\n峰外晚林稠，山腹晴云散。",
        "dynasty": "宋",
        "collection_info": null
    },
    {
        "title": "与陈去非夏致宏孙信道游南涧同赋四首  其四",
        "author": "张嵲",
        "content": "三日山中游，溪山未全究。\n却羡畬田人，春晴斸烟岫。",
        "dynasty": "宋",
        "collection_info": null
    },
    {
        "title": "听微水有感四首  其一",
        "author": "张嵲",
        "content": "发源由太古，东逝几朝昏。\n欲识无穷意，当看石上痕。",
        "dynasty": "宋",
        "collection_info": null
    },
    {
        "title": "听微水有感四首  其二",
        "author": "张嵲",
        "content": "寒江流不极，迭浪日沄沄。\n讵是悲鸣苦，端由清夜闻。",
        "dynasty": "宋",
        "collection_info": null
    },
    {
        "title": "听微水有感四首  其三",
        "author": "张嵲",
        "content": "西从徼外来，东去还归海。\n徒闻朝暮声，讵识年华改。",
        "dynasty": "宋",
        "collection_info": null
    },
    {
        "title": "听微水有感四首  其四",
        "author": "张嵲",
        "content": "袛应初剖判，便有斯江水。\n于今知几时，东流犹瀰瀰。",
        "dynasty": "宋",
        "collection_info": null
    },
    {
        "title": "邵公泉二首  其一",
        "author": "张嵲",
        "content": "遗爱在斯土，谅如泉山滋。\n居人不敢唾，时復照鬚眉。",
        "dynasty": "宋",
        "collection_info": null
    },
    {
        "title": "邵公泉二首  其二",
        "author": "张嵲",
        "content": "阴阴勿翦棠，听讼得处所。\n滚滚山下泉，飞空作甘雨。",
        "dynasty": "宋",
        "collection_info": null
    },
    {
        "title": "题画扇二首  其一",
        "author": "张嵲",
        "content": "罨蔼前林暗，遥知暮气生。\n渐向山门近，应闻钟已鸣。",
        "dynasty": "宋",
        "collection_info": null
    },
    {
        "title": "题画扇二首  其二",
        "author": "张嵲",
        "content": "望望沧波阔，汪湾湖水秋。\n津亭方迟客，远来何处舟。",
        "dynasty": "宋",
        "collection_info": null
    },
    {
        "title": "宿永睦将口香积院满山皆松桧声二首  其一",
        "author": "张嵲",
        "content": "云峰几万迭，何处见家山。\n此日无穷意，悠然独倚栏。",
        "dynasty": "宋",
        "collection_info": null
    },
    {
        "title": "宿永睦将口香积院满山皆松桧声二首  其二",
        "author": "张嵲",
        "content": "万壑树色敛，松门已暮钟。\n故园肠断客，应与此时同。",
        "dynasty": "宋",
        "collection_info": null
    },
    {
        "title": "独夜",
        "author": "张嵲",
        "content": "山月娟娟静，山烟漠漠轻。\n茅檐无一事，独听夜江声。",
        "dynasty": "宋",
        "collection_info": null
    },
    {
        "title": "晚晴",
        "author": "张嵲",
        "content": "前山收苦雾，宿鸟有新声。\n万里南天客，三冬此日晴。",
        "dynasty": "宋",
        "collection_info": null
    },
    {
        "title": "下马桥",
        "author": "张嵲",
        "content": "悠悠望深松，置马长路侧。\n岂为服誓言，良以尊旧德。",
        "dynasty": "宋",
        "collection_info": null
    },
    {
        "title": "泊舟",
        "author": "张嵲",
        "content": "夜光沉千岭，寒星动一川。\n汀沙霜似雪，寂寂繫江船。",
        "dynasty": "宋",
        "collection_info": null
    },
    {
        "title": "尽山亭",
        "author": "张嵲",
        "content": "南岭与北岑，千峰万峰起。\n木末置危亭，众山穷表裏。",
        "dynasty": "宋",
        "collection_info": null
    },
    {
        "title": "出峡",
        "author": "张嵲",
        "content": "牵舟已出峡，何旦復当还。\n蒲溪应渐近，已见宋平山。",
        "dynasty": "宋",
        "collection_info": null
    },
    {
        "title": "溪上行",
        "author": "张嵲",
        "content": "垂阴覆绿波，檀栾影空注。\n傍有微径通，穿云向何处。",
        "dynasty": "宋",
        "collection_info": null
    },
    {
        "title": "出见桃花盛开",
        "author": "张嵲",
        "content": "青林拥萧寺，况乃在山阴。\n出见桃花发，方知春已深。",
        "dynasty": "宋",
        "collection_info": null
    },
    {
        "title": "渡湘水",
        "author": "张嵲",
        "content": "昔读此离骚，今朝渡湘水。\n荒草满秋原，何处寻芳芷。",
        "dynasty": "宋",
        "collection_info": null
    },
    {
        "title": "归仁县石堠",
        "author": "张嵲",
        "content": "县废不知年，无人问遗址。\n石堠犹路傍，故物应唯此。",
        "dynasty": "宋",
        "collection_info": null
    },
    {
        "title": "采薇洞",
        "author": "张嵲",
        "content": "春晓山路永，行行歌采薇。\n歌长非有意，惟以疗朝饥。",
        "dynasty": "宋",
        "collection_info": null
    },
    {
        "title": "元日",
        "author": "张嵲",
        "content": "摧頽那觉是华年，城郭衣冠竞彩鲜。\n寒雨连天无事出，卧听檐溜似山泉。",
        "dynasty": "宋",
        "collection_info": null
    },
    {
        "title": "至梅堂次韵",
        "author": "张嵲",
        "content": "牛衣不暖梦初回，声切严城角弄梅。\n旋理敝裘骖蹇足，披霜得箇为公来。",
        "dynasty": "宋",
        "collection_info": null
    },
    {
        "title": "次韵王得之游净明题易安二绝  其一",
        "author": "张嵲",
        "content": "满院岚光滴翠寒，望湖莫羡十三间。\n门前石上苍苔迹，数得人踪到与还。",
        "dynasty": "宋",
        "collection_info": null
    },
    {
        "title": "次韵王得之游净明题易安二绝  其二",
        "author": "张嵲",
        "content": "铜驼陌上须臾乐，金穴侯家瞬息懽。\n争似盖头茅一把，老僧终日百般安。",
        "dynasty": "宋",
        "collection_info": null
    },
    {
        "title": "又次韵五首  其一",
        "author": "张嵲",
        "content": "建溪南去自悠悠，溪上愁思逐水流。\n欲寄平安数行字，秋鸿飞不到炎州。",
        "dynasty": "宋",
        "collection_info": null
    },
    {
        "title": "又次韵五首  其二",
        "author": "张嵲",
        "content": "离尤南去本无因，阴隲忠嘉自有神。\n敌国犹强谗间露，君王宵旰忆良臣。",
        "dynasty": "宋",
        "collection_info": null
    },
    {
        "title": "又次韵五首  其三",
        "author": "张嵲",
        "content": "行尽炎荒路向东，蛮村戍鼓夜逢逢。\n惜无王朔同登望，骑气应须似白虹。",
        "dynasty": "宋",
        "collection_info": null
    },
    {
        "title": "又次韵五首  其四",
        "author": "张嵲",
        "content": "行衣叶叶马萧萧，快意宁知归路遥。\n海上尖峰青似染，却从云外望岧嶤。",
        "dynasty": "宋",
        "collection_info": null
    },
    {
        "title": "又次韵五首  其五",
        "author": "张嵲",
        "content": "心知公及暮春归，犹自思公肠九回。\n门外春流已如黛，行看飞骑过桥来。",
        "dynasty": "宋",
        "collection_info": null
    },
    {
        "title": "唁菊",
        "author": "张嵲",
        "content": "中秋是处已扬芳，篱下朝来欲破黄。\n赖得雨荒兼早没，却能应候作重阳。",
        "dynasty": "宋",
        "collection_info": null
    },
    {
        "title": "乘舟阻风",
        "author": "张嵲",
        "content": "平生所遇悉堪咍，往返江湖知几回。\n长是扁舟阻风浪，羡他舟楫挂帆来。",
        "dynasty": "宋",
        "collection_info": null
    },
    {
        "title": "送陈忠玉兼寄尹梦得黄仲通并寄季通侄五首  其一",
        "author": "张嵲",
        "content": "当时分袂各丁年，南国相逢鬓已班。\n羡子还来觐丘陇，益令归梦绕金山。",
        "dynasty": "宋",
        "collection_info": null
    },
    {
        "title": "送陈忠玉兼寄尹梦得黄仲通并寄季通侄五首  其二",
        "author": "张嵲",
        "content": "少年浑欲不胜衣，丰下如今带十围。\n他日飞扬未轻料，卜居终欲近郊扉。",
        "dynasty": "宋",
        "collection_info": null
    },
    {
        "title": "送陈忠玉兼寄尹梦得黄仲通并寄季通侄五首  其三",
        "author": "张嵲",
        "content": "百年门户已萧然，每喜人传小阮贤。\n好遣仆童种榆槚，老夫行欲赋归田。",
        "dynasty": "宋",
        "collection_info": null
    },
    {
        "title": "送陈忠玉兼寄尹梦得黄仲通并寄季通侄五首  其四",
        "author": "张嵲",
        "content": "南川解袂十年余，环堵萧然颇自娱。\n生计荒余莫深恨，归来犹得在枌榆。",
        "dynasty": "宋",
        "collection_info": null
    },
    {
        "title": "送陈忠玉兼寄尹梦得黄仲通并寄季通侄五首  其五",
        "author": "张嵲",
        "content": "君归多问尹夫子，病后新诗定益工。\n鸿雁南来书不到，想应全未废书空。",
        "dynasty": "宋",
        "collection_info": null
    },
    {
        "title": "龙洞二首  其一",
        "author": "张嵲",
        "content": "瀑溜落岩冰柱碎，迸珠跳沫似飞埃。\n西风更与游人便，时送轻尘洒面来。",
        "dynasty": "宋",
        "collection_info": null
    },
    {
        "title": "龙洞二首  其二",
        "author": "张嵲",
        "content": "岩树交柯如有意，欲将密叶蔽溪门。\n紫府沿源应不远，未知相去几程云。",
        "dynasty": "宋",
        "collection_info": null
    },
    {
        "title": "过郧乡寒食日",
        "author": "张嵲",
        "content": "苍茫云树渺相迎，山县烧余祗故城。\n鸡犬不闻仍禁火，经过转见乱离情。",
        "dynasty": "宋",
        "collection_info": null
    },
    {
        "title": "梦中作后两句前句觉后足成皆梦中所见也",
        "author": "张嵲",
        "content": "山南山北是人家，红杏香中日未斜。\n传语春风能几日，慎无吹折最高花。",
        "dynasty": "宋",
        "collection_info": null
    },
    {
        "title": "闰月二日始开北窗篱门",
        "author": "张嵲",
        "content": "夏郊群树绿冥冥，北户今朝又脱扄。\n极目不知何所诣，三年于此看萦青。",
        "dynasty": "宋",
        "collection_info": null
    },
    {
        "title": "掌口寺寮闻杜鹃",
        "author": "张嵲",
        "content": "青林雨湿烟蒙蒙，杜鹃含寃号晚风。\n雨转萧萧声转急，不堪闻在乱离中。",
        "dynasty": "宋",
        "collection_info": null
    },
    {
        "title": "山中月夜闻杜鹃忆鹿门旧游",
        "author": "张嵲",
        "content": "阴阴绿柳子规啼，风送余声夜转悲。\n山月笼明兰气馥，怳然如在鹿门时。",
        "dynasty": "宋",
        "collection_info": null
    },
    {
        "title": "暮春道中闻蝉",
        "author": "张嵲",
        "content": "西山日落东山明，长风吹花客心惊。\n房州气候不可解，嫩叶暗中蝉乱鸣。",
        "dynasty": "宋",
        "collection_info": null
    },
    {
        "title": "夜雨有作",
        "author": "张嵲",
        "content": "睡足秋堂夜雨声，天涯此夕叹飘零。\n空阶滴沥肠堪断，更向芭蕉叶上听。",
        "dynasty": "宋",
        "collection_info": null
    },
    {
        "title": "仇氏园",
        "author": "张嵲",
        "content": "修竹青冥山翠合，圆荷枯倒水禽飞。\n造门休问林塘主，暂借閒窗负暖晖。",
        "dynasty": "宋",
        "collection_info": null
    },
    {
        "title": "过覃氏园偶题",
        "author": "张嵲",
        "content": "十日浓阴飞细雨，清川初涨水平沙。\n幽人闭户春已半，开遍山南山北花。",
        "dynasty": "宋",
        "collection_info": null
    },
    {
        "title": "思故园",
        "author": "张嵲",
        "content": "柳外高风尽日吹，春来不省见花枝。\n汉傍别墅三株杏，记得飘零似雪时。",
        "dynasty": "宋",
        "collection_info": null
    },
    {
        "title": "十二月旦雪霰大摰",
        "author": "张嵲",
        "content": "忆昔寻梅汉水傍，故乘微霰渡澄江。\n如今飘泊闽山侧，拥褐安禅听打窗。",
        "dynasty": "宋",
        "collection_info": null
    },
    {
        "title": "七月二日大风作一昼夜方止土人云此风潮信也三首  其一",
        "author": "张嵲",
        "content": "风不终朝闻老氏，撼山今既一期余。\n得非造化夸能事，要使人无尽信书。",
        "dynasty": "宋",
        "collection_info": null
    },
    {
        "title": "七月二日大风作一昼夜方止土人云此风潮信也三首  其二",
        "author": "张嵲",
        "content": "后世新奇方竞出，难持古语对时云。\n欲将老氏飘风语，刋剟还同火浣文。",
        "dynasty": "宋",
        "collection_info": null
    },
    {
        "title": "七月二日大风作一昼夜方止土人云此风潮信也三首  其三",
        "author": "张嵲",
        "content": "风潮初见土人云，始愧鲰生泥昔言。\n却以所经疑柱史，着书应祗为中原。",
        "dynasty": "宋",
        "collection_info": null
    },
    {
        "title": "咏鹤  其一",
        "author": "张嵲",
        "content": "引吭清噭达天外，何意留连豢养恩。\n我亦久怀区外志，终当乘此羾天门。",
        "dynasty": "宋",
        "collection_info": null
    },
    {
        "title": "咏鹤  其二",
        "author": "张嵲",
        "content": "非干位置异鸡群，自是昂藏绝世纷。\n若使风标公子见，亦应惭恨不如君。",
        "dynasty": "宋",
        "collection_info": null
    },
    {
        "title": "咏鹤  其三",
        "author": "张嵲",
        "content": "当年君子成猿鹤，物化谁能不怆神。\n奋翼一归霄汉后，安知不作艾封人。",
        "dynasty": "宋",
        "collection_info": null
    },
    {
        "title": "咏鹤  其四",
        "author": "张嵲",
        "content": "心期附凤参云驾，岂与凡禽共苑园。\n黄鹄无能犹自免，应缘远去不乘轩。",
        "dynasty": "宋",
        "collection_info": null
    },
    {
        "title": "咏鹤  其五",
        "author": "张嵲",
        "content": "千年一度復来归，城郭何人识令威。\n当日荣华竟谁是，祗应皆作路尘飞。",
        "dynasty": "宋",
        "collection_info": null
    },
    {
        "title": "孤山",
        "author": "张嵲",
        "content": "日薄城烟湖面红，胜游常恨隔崇墉。\n不如纵棹绝湖去，却听孤山打暮钟。",
        "dynasty": "宋",
        "collection_info": null
    },
    {
        "title": "赠何子应侍儿二首  其一",
        "author": "张嵲",
        "content": "何郎当日在房州，曾见梅花倚郡楼。\n赋罢凌风人已朽，后来白尽几人头。",
        "dynasty": "宋",
        "collection_info": null
    },
    {
        "title": "赠何子应侍儿二首  其二",
        "author": "张嵲",
        "content": "忆见红茵起袜尘，十年相遇淛河津。\n慇懃怪我凋双鬓，不似花枝郄耐春。",
        "dynasty": "宋",
        "collection_info": null
    },
    {
        "title": "山中校书时有田父携酒见访",
        "author": "张嵲",
        "content": "雠书不必天禄阁，林下巾箱且自携。\n时有田翁来暱饮，嗟无太乙照青藜。",
        "dynasty": "宋",
        "collection_info": null
    },
    {
        "title": "魏塘荒僻春来无杂花一枝可慰逐客二月二十六日见篱外桃花盛开如烁红霞因为绝句一首",
        "author": "张嵲",
        "content": "狂风几日涨黄尘，篱外桃花忽照人。\n不有繁红慰逐客，二年不识淛江春。",
        "dynasty": "宋",
        "collection_info": null
    },
    {
        "title": "凌云见桃花",
        "author": "张嵲",
        "content": "旷却相随不相识，主翁翻作白头新。\n桃花未见不曾失，拈出还成埋没人。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其一",
        "author": "张嵲",
        "content": "桃花零落怨春回，松下朱门向水开。\n燕子不知非旧客，依然还取故巢来。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其二",
        "author": "张嵲",
        "content": "茫茫白水环虚市，股引清渠绕梵宫。\n一夜春风入高柳，怳如身在海涛中。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其三",
        "author": "张嵲",
        "content": "青叶生林啼鸟新，出门逢水不逢人。\n杨花满地披重蠒，不信人间有暮春。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其四",
        "author": "张嵲",
        "content": "雨罢青枝犹袅袅，风余紫燕故翩翩。\n垂帘竟日无余事，庭草虽长不用鞭。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其五",
        "author": "张嵲",
        "content": "病起清羸废酒巵，茶烟聊復扬轻飔。\n卜居便作千年计，会见蟠桃着子时。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其六",
        "author": "张嵲",
        "content": "一行疏柳对柴门，又见荒烟上晚村。\n日日墙阴观日影，人生消得几黄昏。",
        "dynasty": "宋",
        "collection_info": null
    },
    {
        "title": "二月二十四日至魏塘七首  其七",
        "author": "张嵲",
        "content": "今朝自撒窗前栅，决眦双鳬没绮塍。\n便是提封无限界，不忧闽陌误东陵。",
        "dynasty": "宋",
        "collection_info": null
    },
    {
        "title": "法界颂二首  其一",
        "author": "张嵲",
        "content": "木人睡足理精神，大地山河勿一尘。\n不是解谈无口论，由来不及世间人。",
        "dynasty": "宋",
        "collection_info": null
    },
    {
        "title": "法界颂二首  其二",
        "author": "张嵲",
        "content": "山河大地因谁有，闻见觉知非我亲。\n不挂一丝全体露，真成本分住山人。",
        "dynasty": "宋",
        "collection_info": null
    },
    {
        "title": "自房州归掌口闻杜鹃时杜鹃花盛开",
        "author": "张嵲",
        "content": "乱中一任青春去，秪有閒愁作鬓华。\n日暮风吹古原树，杜鹃啼遍满林花。",
        "dynasty": "宋",
        "collection_info": null
    },
    {
        "title": "涧边",
        "author": "张嵲",
        "content": "乔林近水叶阴阴，萦石溪流自浅深。\n隔水群山森夏木，白云楼起媚遥岑。",
        "dynasty": "宋",
        "collection_info": null
    },
    {
        "title": "夜坐",
        "author": "张嵲",
        "content": "地炉火暖壁灯青，虚阁风惊铎乱鸣。\n门掩上方山月黑，北窗危坐听松声。",
        "dynasty": "宋",
        "collection_info": null
    },
    {
        "title": "晚步",
        "author": "张嵲",
        "content": "晚来聊復岸乌纱，指点园林已罢花。\n高柳交阴斜日照，閒携儿稚看栖鸦。",
        "dynasty": "宋",
        "collection_info": null
    },
    {
        "title": "崇山图七贤诗  其一",
        "author": "张嵲",
        "content": "短壑长松经始余，次山无往不从吾。\n便应扫尽陈踪蹟，摹作三溪少隐图。",
        "dynasty": "宋",
        "collection_info": null
    },
    {
        "title": "崇山图七贤诗  其二",
        "author": "张嵲",
        "content": "岘首登临事已非，风流千古载丰碑。\n凿空寻出崇山景，又作襄阳一段奇。",
        "dynasty": "宋",
        "collection_info": null
    },
    {
        "title": "崇山图七贤诗  其三",
        "author": "张嵲",
        "content": "居士胸中有丘壑，买山占得水云寛。\n七峰环合三溪碧，尽付骚人一倚栏。",
        "dynasty": "宋",
        "collection_info": null
    },
    {
        "title": "崇山图七贤诗  其四",
        "author": "张嵲",
        "content": "负郭幽崖面武当，襄江前占水云长。\n四时景趣无穷尽，俱向公家静隐堂。",
        "dynasty": "宋",
        "collection_info": null
    },
    {
        "title": "崇山图七贤诗  其五",
        "author": "张嵲",
        "content": "两山列影作眉愁，尽付襄江一鑑收。\n问讯风光应更好，赋诗谁与共清流。",
        "dynasty": "宋",
        "collection_info": null
    },
    {
        "title": "崇山图七贤诗  其六",
        "author": "张嵲",
        "content": "山容浑似关南见，水曲初疑岘首看。\n闻说新堂多胜概，待飞一叶上云端。",
        "dynasty": "宋",
        "collection_info": null
    },
    {
        "title": "内人斜二首  其一",
        "author": "张嵲",
        "content": "当日承恩向壁门，今同伧鬼落荒村。\n丘坟埋没生秋草，人事如斯讵可论。",
        "dynasty": "宋",
        "collection_info": null
    },
    {
        "title": "内人斜二首  其二",
        "author": "张嵲",
        "content": "山色依依水自流，内人斜畔最堪愁。\n荒榛蔓草萦寒骨，更有何人弔杜秋。",
        "dynasty": "宋",
        "collection_info": null
    },
    {
        "title": "晚望西崖",
        "author": "张嵲",
        "content": "西崖佳树绿层层，日落山烟满树生。\n萧然倚杖疏篱外，遥听幽泉断续鸣。",
        "dynasty": "宋",
        "collection_info": null
    },
    {
        "title": "登石门山山侧有观基在荒筠中不可到山相对即新安县也今谓之新安平二首  其一",
        "author": "张嵲",
        "content": "岭树疏疏秋景明，荒筠埋没观基平。\n石门山下微江水，依旧东流日夜声。",
        "dynasty": "宋",
        "collection_info": null
    },
    {
        "title": "登石门山山侧有观基在荒筠中不可到山相对即新安县也今谓之新安平二首  其二",
        "author": "张嵲",
        "content": "石门山对新安县，基址平来蔓草秋。\n千尺微江清见底，悲鸣还向县前流。",
        "dynasty": "宋",
        "collection_info": null
    },
    {
        "title": "梅",
        "author": "张嵲",
        "content": "一枝寒艷映窗光，蘂气侵衣断客肠。\n汉上水边千万树，春来何地着清香。",
        "dynasty": "宋",
        "collection_info": null
    },
    {
        "title": "偶成梅咏三首  其一",
        "author": "张嵲",
        "content": "开时都不值繁华，结实调羮尚有夸。\n若语当年上春事，总输凡木后开花。",
        "dynasty": "宋",
        "collection_info": null
    },
    {
        "title": "偶成梅咏三首  其二",
        "author": "张嵲",
        "content": "故园微路遶江干，常记开时偪岁寒。\n万里临风惊老眼，却疑还是雾中看。",
        "dynasty": "宋",
        "collection_info": null
    },
    {
        "title": "偶成梅咏三首  其三",
        "author": "张嵲",
        "content": "雾态风姿紫府仙，直疑清夜降羊权。\n不知老大心灰久，香气撩人似昔年。",
        "dynasty": "宋",
        "collection_info": null
    },
    {
        "title": "览镜",
        "author": "张嵲",
        "content": "览镜知予骨相屯，便当终与老农邻。\n议将此地为莵圃，种药栽花二十春。",
        "dynasty": "宋",
        "collection_info": null
    },
    {
        "title": "兴州看月上",
        "author": "张嵲",
        "content": "城下沧波去不停，城头吹角作边声。\n去年此夜深闺月，今向兴州山上明。",
        "dynasty": "宋",
        "collection_info": null
    },
    {
        "title": "溪傍梅花初开二首  其一",
        "author": "张嵲",
        "content": "细挹幽香辨残雪，却惊寒谷独先春。\n慇懃为记春风面，他日重来是故人。",
        "dynasty": "宋",
        "collection_info": null
    },
    {
        "title": "溪傍梅花初开二首  其二",
        "author": "张嵲",
        "content": "溪流一派碧潺潺，落蕊随溪出乱山。\n惟有刘郎重回首，往来行客更谁攀。",
        "dynasty": "宋",
        "collection_info": null
    },
    {
        "title": "冒雪早行",
        "author": "张嵲",
        "content": "每忆西山千丈秀，云霾对面失空青。\n千林夜雪无人迹，独策羸骖带晓星。",
        "dynasty": "宋",
        "collection_info": null
    },
    {
        "title": "秋晚游谦上人庵四首  其一",
        "author": "张嵲",
        "content": "嶷嶷群峰当户立，泠泠绝涧出山长。\n虚寮竟日无余事，默坐时闻柏子香。",
        "dynasty": "宋",
        "collection_info": null
    },
    {
        "title": "秋晚游谦上人庵四首  其二",
        "author": "张嵲",
        "content": "两岸乔松上冷烟，诛茅远在乱峰前。\n居人不识新庵路，欲入山门寻细泉。",
        "dynasty": "宋",
        "collection_info": null
    },
    {
        "title": "秋晚游谦上人庵四首  其三",
        "author": "张嵲",
        "content": "霜落秋山枫树红，茅檐直面列诸峰。\n上人竟日观心坐，粥饭遥凭别寺钟。",
        "dynasty": "宋",
        "collection_info": null
    },
    {
        "title": "秋晚游谦上人庵四首  其四",
        "author": "张嵲",
        "content": "溪流触石转轻雷，境静身閒万虑灰。\n西崦远寺青烟外，时听钟声度壑来。",
        "dynasty": "宋",
        "collection_info": null
    },
    {
        "title": "寒食日儿辈游尼庵戏作",
        "author": "张嵲",
        "content": "杂英满树春欲过，修竹参云万余箇。\n头陀云顶出迎宾，恐是当时刘鐡磨。",
        "dynasty": "宋",
        "collection_info": null
    },
    {
        "title": "读太平广记三首  其一",
        "author": "张嵲",
        "content": "禁苑茫茫尽日吹，桃红李白祗青枝。\n唯余阿醋偏骄妬，不畏封家十八姨。",
        "dynasty": "宋",
        "collection_info": null
    },
    {
        "title": "读太平广记三首  其二",
        "author": "张嵲",
        "content": "月下来过徴士门，可怜桃李尽能言。\n其如苦畏春风暴，可为墙东植绛幡。",
        "dynasty": "宋",
        "collection_info": null
    },
    {
        "title": "读太平广记三首  其三",
        "author": "张嵲",
        "content": "梦裏空惊岁月长，觉时追忆始堪伤。\n十年烜赫南柯守，竟日欢娱审雨堂。",
        "dynasty": "宋",
        "collection_info": null
    },
    {
        "title": "早发竹山二首  其一",
        "author": "张嵲",
        "content": "天外峰峦排木杪，江边石气动云根。\n凭谁为谢东流水，好送寒声入故园。",
        "dynasty": "宋",
        "collection_info": null
    },
    {
        "title": "早发竹山二首  其二",
        "author": "张嵲",
        "content": "去水汤汤萦屿转，前山恰恰与云平。\n仆夫应怪微吟苦，宁识江头送目情。",
        "dynasty": "宋",
        "collection_info": null
    },
    {
        "title": "竹山道中",
        "author": "张嵲",
        "content": "青山忽断开平陆，鸡犬人烟太古风。\n野老诛茅宁有意，一生身在翠微中。",
        "dynasty": "宋",
        "collection_info": null
    },
    {
        "title": "再到竹山",
        "author": "张嵲",
        "content": "衰草连云鸦乱飞，荒城寂历澹寒曦。\n屋庐烧尽民居少，祗有青山似昔时。",
        "dynasty": "宋",
        "collection_info": null
    },
    {
        "title": "老罢",
        "author": "张嵲",
        "content": "满谷千千万万红，含情一一待春风。\n难将朽质争娟好，拚却轮囷似老松。",
        "dynasty": "宋",
        "collection_info": null
    },
    {
        "title": "癸亥春",
        "author": "张嵲",
        "content": "荒村渺渺不知春，三见篱边物态新。\n渐习鱼虾解蛮语，自疑元是魏塘人。",
        "dynasty": "宋",
        "collection_info": null
    },
    {
        "title": "春词二首  其一",
        "author": "张嵲",
        "content": "莽莽暄风吹九州，春来何处不消忧。\n林间鸟语随时好，花裏风光映日流。",
        "dynasty": "宋",
        "collection_info": null
    },
    {
        "title": "春词二首  其二",
        "author": "张嵲",
        "content": "无復余声到耳边，衡门不闭亦萧然。\n风枝鸟语皆无赖，每向春晴聒昼眠。",
        "dynasty": "宋",
        "collection_info": null
    },
    {
        "title": "春间作",
        "author": "张嵲",
        "content": "桃花远近火成堆，谁遣黄昏动地来。\n与使便成零落去，何如前日未吹开。",
        "dynasty": "宋",
        "collection_info": null
    },
    {
        "title": "有感二首  其一",
        "author": "张嵲",
        "content": "题卷安西嗟妙蹟，翩翩遥想翥龙鸾。\n那知偶落黠奴手，只作葡萄一斗看。",
        "dynasty": "宋",
        "collection_info": null
    },
    {
        "title": "有感二首  其二",
        "author": "张嵲",
        "content": "庾翼神明还旧观，蕺山草树见挥毫。\n如今祗作葡萄用，惆怅遭离老虏曹。",
        "dynasty": "宋",
        "collection_info": null
    },
    {
        "title": "雨后怆然有感",
        "author": "张嵲",
        "content": "腾腾醉裏十年事，睒睒窗前半夜灯。\n老去自堪愁作伴，雨声何用更凭陵。",
        "dynasty": "宋",
        "collection_info": null
    },
    {
        "title": "赠南回了丰上人三首  其一",
        "author": "张嵲",
        "content": "徧参初自浙江回，梵刹金铺始奂开。\n袖手却来岩下住，萧然一径长莓苔。",
        "dynasty": "宋",
        "collection_info": null
    },
    {
        "title": "赠南回了丰上人三首  其二",
        "author": "张嵲",
        "content": "连阶澹澹方池水，拥槛煌煌百日花。\n遥想老丰秋雨夜，跏趺独坐听鸣蛙。",
        "dynasty": "宋",
        "collection_info": null
    },
    {
        "title": "赠南回了丰上人三首  其三",
        "author": "张嵲",
        "content": "双頬朱丹雪染眉，终朝一饭便无为。\n庭前柏是初年种，今见森森合抱时。",
        "dynasty": "宋",
        "collection_info": null
    },
    {
        "title": "张文潜作淮阴侯诗有平生萧相真知已何事还同女子谋句因为萧相代答一首",
        "author": "张嵲",
        "content": "当日追亡如不及，岂扵今日故相图。\n身如累卵君知否，方买民田欲自污。",
        "dynasty": "宋",
        "collection_info": null
    },
    {
        "title": "赠僧",
        "author": "张嵲",
        "content": "片云一去几时回，好在江心碧玉堆。\n他时倘记珍台客，默坐犹能遣化来。",
        "dynasty": "宋",
        "collection_info": null
    },
    {
        "title": "寄汉上禅者",
        "author": "张嵲",
        "content": "睡起题诗寄汉濵，几年音信断知闻。\n何人为我持瓶去，满贮虚昙一饷君。",
        "dynasty": "宋",
        "collection_info": null
    },
    {
        "title": "寄谦上人",
        "author": "张嵲",
        "content": "屋裏迷家张处士，上门指路上人谦。\n如今线索都齐露，拍手呵呵未是忺。",
        "dynasty": "宋",
        "collection_info": null
    },
    {
        "title": "登胥山赠长老净昙二首  其一",
        "author": "张嵲",
        "content": "白水环村漫漫流，天边浮绿远眉修。\n春晴一试登山屐，愧乏新诗与惠休。",
        "dynasty": "宋",
        "collection_info": null
    },
    {
        "title": "登胥山赠长老净昙二首  其二",
        "author": "张嵲",
        "content": "诗律遥追璨可流，安禅总不碍闻修。\n劝君着意捜新句，准拟他年有惠休。",
        "dynasty": "宋",
        "collection_info": null
    },
    {
        "title": "法界颂",
        "author": "张嵲",
        "content": "自从仞得无边界，宇宙方知狭陋生。\n时节短于羊胛熟，广轮才似一牛鸣。",
        "dynasty": "宋",
        "collection_info": null
    },
    {
        "title": "呈湖州赵再可舍人二首  其一",
        "author": "张嵲",
        "content": "五云螭陛旧仙翁，来往琉璃一色宫。\n未到行人已能说，使君清与霅溪同。",
        "dynasty": "宋",
        "collection_info": null
    },
    {
        "title": "呈湖州赵再可舍人二首  其二",
        "author": "张嵲",
        "content": "一舸乘风泛渺茫，来依芳杜雪鸥行。\n难将野服随宾履，七字聊参燕寝香。",
        "dynasty": "宋",
        "collection_info": null
    },
    {
        "title": "晚秋风雨",
        "author": "张嵲",
        "content": "满目萧萧云气流，芭蕉梧叶共飕飗。\n松门尽日无来客，独与疏篁傲晚秋。",
        "dynasty": "宋",
        "collection_info": null
    },
    {
        "title": "七月二十日忽有青蝇翔舞坐隅挥之不去",
        "author": "张嵲",
        "content": "每见营营止樊棘，不应遗矢未央宫。\n恐报苻坚笔端事，自疑今在洒心中。",
        "dynasty": "宋",
        "collection_info": null
    },
    {
        "title": "赵表之送梅并诗次韵四首  其一",
        "author": "张嵲",
        "content": "绿蓓繁时春欲暗，晓霜浓处信初来。\n今朝消息南枝露，知是微阳九地回。",
        "dynasty": "宋",
        "collection_info": null
    },
    {
        "title": "赵表之送梅并诗次韵四首  其二",
        "author": "张嵲",
        "content": "不着名身与句身，逈然超过亦无真。\n谁知终日腾腾者，便是当来本分人。",
        "dynasty": "宋",
        "collection_info": null
    },
    {
        "title": "赵表之送梅并诗次韵四首  其三",
        "author": "张嵲",
        "content": "都缘老罢无筋力，不是萌心有爱憎。\n他时聊作逢场戏，分谤图知我亦曾。",
        "dynasty": "宋",
        "collection_info": null
    },
    {
        "title": "赵表之送梅并诗次韵四首  其四",
        "author": "张嵲",
        "content": "未忘一笑杯盘乐，终爱忘言气味长。\n多惭居士梅花供，举世何人解识香。",
        "dynasty": "宋",
        "collection_info": null
    },
    {
        "title": "再次前韵六首  其一",
        "author": "张嵲",
        "content": "曩日不缘逃暑至，今朝端为探春来。\n梅花落去香渝烈，去去还应首重回。",
        "dynasty": "宋",
        "collection_info": null
    },
    {
        "title": "再次前韵六首  其二",
        "author": "张嵲",
        "content": "若认诸空犹是妄，莫言众有便非真。\n今朝试遣木居士，问取头陀庵裏人。",
        "dynasty": "宋",
        "collection_info": null
    },
    {
        "title": "再次前韵六首  其三",
        "author": "张嵲",
        "content": "齐国馈时堪出走，东山携处未生憎。\n道人莫谓全无念，行乐须知此日曾。",
        "dynasty": "宋",
        "collection_info": null
    },
    {
        "title": "再次前韵六首  其四",
        "author": "张嵲",
        "content": "乱蕊晚迎晴日暗，疏枝逈映暮山长。\n萧然一榻安禅夜，细雨轻风为发香。",
        "dynasty": "宋",
        "collection_info": null
    },
    {
        "title": "再次前韵六首  其五",
        "author": "张嵲",
        "content": "野泉决决贯城来，红紫商量次第开。\n尚想梅横却月观，遥知云雨暗阳台。",
        "dynasty": "宋",
        "collection_info": null
    },
    {
        "title": "再次前韵六首  其六",
        "author": "张嵲",
        "content": "晴空杳杳冥鸿远，阿阁沉沉社燕回。\n酬酢风光堪一醉，却虞蜂蝶浪相猜。",
        "dynasty": "宋",
        "collection_info": null
    },
    {
        "title": "登楼对雪二首  其一",
        "author": "张嵲",
        "content": "冰花不省如斯暴，疑是吹沙打夜窗。\n莫遣沉阴增敌气，且将盈尺作农祥。",
        "dynasty": "宋",
        "collection_info": null
    },
    {
        "title": "登楼对雪二首  其二",
        "author": "张嵲",
        "content": "朔风几夜相回薄，世路秪今多苦辛。\n擒寇可无悬瓠将，泛舟未许剡溪人。",
        "dynasty": "宋",
        "collection_info": null
    },
    {
        "title": "游独孤城",
        "author": "张嵲",
        "content": "微王旧国云烟古，独氏空城睥睨平。\n故物祗应惟石濑，昔人曾此听寒声。",
        "dynasty": "宋",
        "collection_info": null
    },
    {
        "title": "登真观遗履池",
        "author": "张嵲",
        "content": "古柏参天鹤不归，空余池水澹清晖。\n当时遗舄今安在，应作双鳬过水飞。",
        "dynasty": "宋",
        "collection_info": null
    },
    {
        "title": "双楠送何致远归陕西二首  其一",
        "author": "张嵲",
        "content": "乱后生涯似转蓬，何堪送客值秋风。\n含悽试看东归路，只见青山绕汉中。",
        "dynasty": "宋",
        "collection_info": null
    },
    {
        "title": "双楠送何致远归陕西二首  其二",
        "author": "张嵲",
        "content": "日落边城旌斾愁，汉家鐡马正防秋。\n慇懃送子西征路，弩力班超万里侯。",
        "dynasty": "宋",
        "collection_info": null
    },
    {
        "title": "种松二首  其一",
        "author": "张嵲",
        "content": "寿张种漆将为器，假用终能及里闾。\n我植青松期偃盖，苍然相对雪霜余。",
        "dynasty": "宋",
        "collection_info": null
    },
    {
        "title": "种松二首  其二",
        "author": "张嵲",
        "content": "纷纷群木望秋零，独喜新松五鬛音。\n他年城郭人非旧，我始携锄斸茯苓。",
        "dynasty": "宋",
        "collection_info": null
    },
    {
        "title": "赠翁法师二首  其一",
        "author": "张嵲",
        "content": "松水为资万事轻，萧然一室寄余生。\n劳君回去来相过，可见高人世外情。",
        "dynasty": "宋",
        "collection_info": null
    },
    {
        "title": "赠翁法师二首  其二",
        "author": "张嵲",
        "content": "病余蒲柳惧先秋，妄想仙人十二楼。\n好住名山煮白石，他年因子问丹丘。",
        "dynasty": "宋",
        "collection_info": null
    },
    {
        "title": "心老得法天柱修静能道黄龙会中诸耆旧及他宗派知名士辛酉秋应供兹院刻意行道讫无应者眀年夏末一日弃去将适焦山图岩以栖老焉丐余诗以行为作三绝句  其一",
        "author": "张嵲",
        "content": "经年于此忍朝饥，又见秋山草木腓。\n满口阳春无和者，却将锡杖向空飞。",
        "dynasty": "宋",
        "collection_info": null
    },
    {
        "title": "心老得法天柱修静能道黄龙会中诸耆旧及他宗派知名士辛酉秋应供兹院刻意行道讫无应者眀年夏末一日弃去将适焦山图岩以栖老焉丐余诗以行为作三绝句  其二",
        "author": "张嵲",
        "content": "道人别我焦山去，拟卜穹岩毕暮年。\n帆来帆去澄江阔，我亦心驰落照前。",
        "dynasty": "宋",
        "collection_info": null
    },
    {
        "title": "心老得法天柱修静能道黄龙会中诸耆旧及他宗派知名士辛酉秋应供兹院刻意行道讫无应者眀年夏末一日弃去将适焦山图岩以栖老焉丐余诗以行为作三绝句  其三",
        "author": "张嵲",
        "content": "口如布谷本无语，身似虚空何所还。\n观音岩逈出云雨，好住幽窗望小山。",
        "dynasty": "宋",
        "collection_info": null
    },
    {
        "title": "赠羽人二首  其一",
        "author": "张嵲",
        "content": "逌然谁识坐忘心，拥褐无言闭息深。\n庭竹自揺人语寂，终朝相对祗胎禽。",
        "dynasty": "宋",
        "collection_info": null
    },
    {
        "title": "赠羽人二首  其二",
        "author": "张嵲",
        "content": "清晨叩齿诵黄庭，綘阙珠宫会众灵。\n斋罢药炉深炷火，戏攀庭树作熊经。",
        "dynasty": "宋",
        "collection_info": null
    },
    {
        "title": "芍药五首  其一",
        "author": "张嵲",
        "content": "时人惟解爱芳菲，服媚香浓竟莫知。\n幽卧独怜芳气馥，世间惟有柳州诗。",
        "dynasty": "宋",
        "collection_info": null
    },
    {
        "title": "芍药五首  其二",
        "author": "张嵲",
        "content": "凄凄寒雨送余春，繁艷浓香慰病身。\n忽作暖风迟日想，慨然如在汉江濵。",
        "dynasty": "宋",
        "collection_info": null
    },
    {
        "title": "芍药五首  其三",
        "author": "张嵲",
        "content": "典刑虽有但伤心，芳气时来尚满襟。\n还似夏侯家众妓，隔帘聊听绕梁音。",
        "dynasty": "宋",
        "collection_info": null
    },
    {
        "title": "芍药五首  其四",
        "author": "张嵲",
        "content": "浅白轻黄皆异态，还如妬宠各低垂。\n暖风一阵涂香烈，午酒醺酣嗅蕊时。",
        "dynasty": "宋",
        "collection_info": null
    },
    {
        "title": "芍药五首  其五",
        "author": "张嵲",
        "content": "芳气时时侵鼻观，令人三復柳州诗。\n非因寂寞耽幽意，醉倒花间未必知。",
        "dynasty": "宋",
        "collection_info": null
    },
    {
        "title": "暮春山中",
        "author": "张嵲",
        "content": "经时避地隐苍岩，世虑忘来万事堪。\n日暮独行南涧侧，遥依疏树望晴岚。",
        "dynasty": "宋",
        "collection_info": null
    },
    {
        "title": "绝句",
        "author": "张嵲",
        "content": "日炙樱桃已半红，更熏花气满襟风。\n路傍谒舍蹲遗兽，应有荒坟在麦中。",
        "dynasty": "宋",
        "collection_info": null
    },
    {
        "title": "墨梅四首  其一",
        "author": "张嵲",
        "content": "生憎丹粉累幽姿，故着轻煤写瘦枝。\n还似故园江上影，半笼烟月在疏篱。",
        "dynasty": "宋",
        "collection_info": null
    },
    {
        "title": "墨梅四首  其二",
        "author": "张嵲",
        "content": "南枝昨夜雪初干，瘦质临风乱蘂繁。\n忆向溪桥曾驻马，却疑浑是雾中看。",
        "dynasty": "宋",
        "collection_info": null
    },
    {
        "title": "墨梅四首  其三",
        "author": "张嵲",
        "content": "化工着意作幽花，疑是来从阿母家。\n寂寞沙村烟雨裏，如看竹外一枝斜。",
        "dynasty": "宋",
        "collection_info": null
    },
    {
        "title": "墨梅四首  其四",
        "author": "张嵲",
        "content": "山边幽路水边村，曾被疏花断客魂。\n犹恨东风无意思，更吹烟雨暗黄昏。",
        "dynasty": "宋",
        "collection_info": null
    },
    {
        "title": "题鲜于蹈夫墨梅二绝句  其一",
        "author": "张嵲",
        "content": "黄帘绿幕护轻寒，犹忆当年叩画栏。\n红烛泪残人语寂，玉人曾隔绮窗看。",
        "dynasty": "宋",
        "collection_info": null
    },
    {
        "title": "题鲜于蹈夫墨梅二绝句  其二",
        "author": "张嵲",
        "content": "不御铅华着素衣，玉奴风调似清姿。\n何郎不作凌风句，幻出江南烟雨时。",
        "dynasty": "宋",
        "collection_info": null
    },
    {
        "title": "金道铺庭下竹十许枝因忆柳子厚清水驿绝句",
        "author": "张嵲",
        "content": "庭下幽篁十数枝，令人偏记柳州诗。\n襄阳耆旧消除尽，清水驿傍应断碑。",
        "dynasty": "宋",
        "collection_info": null
    },
    {
        "title": "题竹",
        "author": "张嵲",
        "content": "山磎荦确雾冥冥，瘦笋初从石罅生。\n开图细想经过地，记得南山步晚晴。",
        "dynasty": "宋",
        "collection_info": null
    },
    {
        "title": "秋霁日暖飞虫蔽空甲子秋作",
        "author": "张嵲",
        "content": "秋霁无风日自曛，飞虫偪塞似屯云。\n老夫漂荡居夷久，祇恐乘空是廪君。",
        "dynasty": "宋",
        "collection_info": null
    },
    {
        "title": "赠笔工",
        "author": "张嵲",
        "content": "顾兔霜余毫健如，铦锥妙手应时胥。\n临池自愧无功用，欲借僧房柿叶书。",
        "dynasty": "宋",
        "collection_info": null
    },
    {
        "title": "夜听雨声",
        "author": "张嵲",
        "content": "溟溟雨意若丝棼，银竹森森泻夜云。\n忆昔曾行两京道，还如孤驿枕边闻。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其一",
        "author": "张嵲",
        "content": "病起回思欲去时，莵裘重到倍依依。\n青苔一径空行迹，门掩残阳翠碧飞。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其二",
        "author": "张嵲",
        "content": "三泉退敌捐躯日，五岭逢纷去国年。\n皇天自古扶忠义，不必临风畏跕鸢。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其三",
        "author": "张嵲",
        "content": "书来不苦瘴侵肌，却恐孤生厌食薇。\n春到自然群物遂，须知寒谷独增辉。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其四",
        "author": "张嵲",
        "content": "聊城欲下乐生去，宣室釐成贾傅归。\n来往炎荒六千里，归来却得及春菲。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其五",
        "author": "张嵲",
        "content": "漓水津头逢早春，桂林杨柳拂行尘。\n西园无限芳菲树，皆作新花诗主人。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其六",
        "author": "张嵲",
        "content": "曾向花间醉玉巵，今年花发去年枝。\n君恩不赐泥封诏，春物翻成满地悲。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其七",
        "author": "张嵲",
        "content": "几年竭节在颜行，去国谁怜道路长。\n自是君心知魏尚，不应微谏待冯唐。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其八",
        "author": "张嵲",
        "content": "去时弔古愚溪上，归日读碑浯水边。\n不似柳州终抱愤，应同郭令欲扶颠。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其九",
        "author": "张嵲",
        "content": "林邑回观山霭微，短亭杨柳弄晴晖。\n遥怜一骑登途日，逐客人人泪满衣。",
        "dynasty": "宋",
        "collection_info": null
    },
    {
        "title": "喜刘宝学彦修得归因叙初别时悽怆之意十首  其一○",
        "author": "张嵲",
        "content": "衡岳峰高刮眼明，行看浑异去时情。\n斜阳託宿沅江上，反听哀猿是好声。",
        "dynasty": "宋",
        "collection_info": null
    },
    {
        "title": "髀肉生",
        "author": "张嵲",
        "content": "归计无成须绝望，幽居有意漫经营。\n自怜心异刘玄德，更喜年来髀肉生。",
        "dynasty": "宋",
        "collection_info": null
    },
    {
        "title": "建炎庚戌溃兵犯襄汉寒食阻趋光化拜扫追慕痛哭因成二诗  其一",
        "author": "张嵲",
        "content": "上庸寒食已无花，山木青青吐嫩芽。\n此日伤心九原路，想无鸡犬祇鸣鸦。",
        "dynasty": "宋",
        "collection_info": null
    },
    {
        "title": "建炎庚戌溃兵犯襄汉寒食阻趋光化拜扫追慕痛哭因成二诗  其二",
        "author": "张嵲",
        "content": "故园坟树想青葱，寒食风光泪眼中。\n自痛不如伧父子，纸钱犹挂树头风。",
        "dynasty": "宋",
        "collection_info": null
    },
    {
        "title": "宝林晚坐",
        "author": "张嵲",
        "content": "寂历空阶惟落叶，黄昏古寺只栖鵶。\n高僧相对共无语，坐看西林消暝霞。",
        "dynasty": "宋",
        "collection_info": null
    },
    {
        "title": "金州行衙二首  其一",
        "author": "张嵲",
        "content": "寥寥空馆风号木，浩浩长云雪过窗。\n故国几重轻霭外，归心一夜满寒江。",
        "dynasty": "宋",
        "collection_info": null
    },
    {
        "title": "金州行衙二首  其二",
        "author": "张嵲",
        "content": "滩声吹浪城边壮，寒漏锵金枕畔揺。\n庭树不随群木落，霜风着叶夜萧萧。",
        "dynasty": "宋",
        "collection_info": null
    },
    {
        "title": "齿痛冀其速落而不可得",
        "author": "张嵲",
        "content": "慈子为牛真自取，逢分卧箦亦何哉。\n我今病落无多恨，况復终同短髪埋。",
        "dynasty": "宋",
        "collection_info": null
    },
    {
        "title": "读楚世家",
        "author": "张嵲",
        "content": "丧归荆楚痛遗民，修好行人继入秦。\n不待金仙来震旦，君王已解等寃亲。",
        "dynasty": "宋",
        "collection_info": null
    },
    {
        "title": "题兴元双楠",
        "author": "张嵲",
        "content": "兴元双榦名千里，字水孤根压九垓。\n岂但为君丈人行，谛观直恐是云来。",
        "dynasty": "宋",
        "collection_info": null
    },
    {
        "title": "晚晴",
        "author": "张嵲",
        "content": "繁香苦爱飘岐路，风雨何须送晚春。\n坐久绮霞明落照，屏雷亦解慰游人。",
        "dynasty": "宋",
        "collection_info": null
    },
    {
        "title": "饮水",
        "author": "张嵲",
        "content": "玉池潄液自芳鲜，记得当初病渴年。\n抒井只应供爨用，不须全是鳯门泉。",
        "dynasty": "宋",
        "collection_info": null
    },
    {
        "title": "即事",
        "author": "张嵲",
        "content": "屐齿休令破紫苔，柴门无客不须开。\n雨余篱菊埋光去，木落前山献体来。",
        "dynasty": "宋",
        "collection_info": null
    },
    {
        "title": "刘少师妻献园宅为景灵宫基二首  其一",
        "author": "张嵲",
        "content": "中兴礼物事弥惇，献宅那知故事存。\n当日司徒功业就，旧居亦作奉诚园。",
        "dynasty": "宋",
        "collection_info": null
    },
    {
        "title": "刘少师妻献园宅为景灵宫基二首  其二",
        "author": "张嵲",
        "content": "汉家原庙厰雄规，欲及樱桃果献时。\n岂为夫人能体国，将军本不以家为。",
        "dynasty": "宋",
        "collection_info": null
    },
    {
        "title": "鸡",
        "author": "张嵲",
        "content": "驯养经年聊伺晓，不须风雨迟明呼。\n年来颇学方仙道，拔宅他时从我无。",
        "dynasty": "宋",
        "collection_info": null
    },
    {
        "title": "题曾口县江月亭二首  其一",
        "author": "张嵲",
        "content": "庾亮楼前唯皎月，屈原祠下秖沧波。\n北人每到犹肠断，江月涵辉更若何。",
        "dynasty": "宋",
        "collection_info": null
    },
    {
        "title": "题曾口县江月亭二首  其二",
        "author": "张嵲",
        "content": "江城月暗山岑鬰，默坐但听巴水声。\n向使江清山月白，欲教迁客苦为情。",
        "dynasty": "宋",
        "collection_info": null
    },
    {
        "title": "闻荒鸡",
        "author": "张嵲",
        "content": "但可摧颓悲失旦，不应风雨误司晨。\n书生久已垂华髮，岂是当年起舞人。",
        "dynasty": "宋",
        "collection_info": null
    },
    {
        "title": "题赵表之李伯时画捉马图诗二首  其一",
        "author": "张嵲",
        "content": "中原无事不粟马，散牧春皋荐草中。\n何必西来三万里，龙媒二骏是追风。",
        "dynasty": "宋",
        "collection_info": null
    },
    {
        "title": "题赵表之李伯时画捉马图诗二首  其二",
        "author": "张嵲",
        "content": "徒观出塞十四万，讵觉权奇冀北空。\n不用执驱名校尉，但令苜蓿遍离宫。",
        "dynasty": "宋",
        "collection_info": null
    },
    {
        "title": "春阴",
        "author": "张嵲",
        "content": "阴霭连朝昏广野，鲜飊终日漾书帷。\n可怜细雨轻寒夜，正是故园花发时。",
        "dynasty": "宋",
        "collection_info": null
    },
    {
        "title": "临桂令以荐当趋朝置酒召客戏作二十八字遣六从事莅之寿其太夫人",
        "author": "张嵲",
        "content": "双鳬旧作朝天计，一鹗新收荐士书。\n不惜持杯相暖热，白头慈母最怜渠。",
        "dynasty": "宋",
        "collection_info": null
    },
    {
        "title": "读退之集偶书",
        "author": "张嵲",
        "content": "宰书三上已间闗，见辱功官又大难。\n当日之人定谁子，竟无名字在人间。",
        "dynasty": "宋",
        "collection_info": null
    },
    {
        "title": "闵雨",
        "author": "张嵲",
        "content": "映空终日但如丝，安得垂檐似绠縻。\n须作深秋霖雨想，要无遗恨欲晴时。",
        "dynasty": "宋",
        "collection_info": null
    },
    {
        "title": "丙寅三月悯雨既雨患未足",
        "author": "张嵲",
        "content": "别墅相望汉水傍，少年不省问丰荒。\n那知五十叨为郡，日为邦人虑雨旸。",
        "dynasty": "宋",
        "collection_info": null
    },
    {
        "title": "冒小雨晚出",
        "author": "张嵲",
        "content": "霜稻收余壠亩空，雨容和雾晚溟蒙。\n出门忽见丹青树，肠断家山柿叶红。",
        "dynasty": "宋",
        "collection_info": null
    },
    {
        "title": "观洛神图慨然有作三首  其一",
        "author": "张嵲",
        "content": "天边崧少远微茫，犹想霓旌驻水旁。\n逸态瑰姿何处在，尚应遗恨寄君王。",
        "dynasty": "宋",
        "collection_info": null
    },
    {
        "title": "观洛神图慨然有作三首  其二",
        "author": "张嵲",
        "content": "慇懃遵渚馈明珰，情托微波事渺茫。\n油壁却归天上去，沙晴空见水禽翔。",
        "dynasty": "宋",
        "collection_info": null
    },
    {
        "title": "观洛神图慨然有作三首  其三",
        "author": "张嵲",
        "content": "轘辕伊阙两相望，草树离离自鬰苍。\n旧物祇余金带枕，夜阑空断九回肠。",
        "dynasty": "宋",
        "collection_info": null
    },
    {
        "title": "石竹",
        "author": "张嵲",
        "content": "石竹为花品最微，当时曾入谪仙诗。\n新葩竞发迷形似，紫蝶翩翾缀碧枝。",
        "dynasty": "宋",
        "collection_info": null
    },
    {
        "title": "劝农六首  其一",
        "author": "张嵲",
        "content": "出郭循溪路向东，隼旟悠扬满春风。\n峰峦沐雾尚阴澹，桃李出墻能白红。",
        "dynasty": "宋",
        "collection_info": null
    },
    {
        "title": "劝农六首  其二",
        "author": "张嵲",
        "content": "皇恩力本劝农耕，老稚争随刺史行。\n杨柳垂村曲尘色，殊乡时节近清明。",
        "dynasty": "宋",
        "collection_info": null
    },
    {
        "title": "劝农六首  其三",
        "author": "张嵲",
        "content": "春泥滑滑不须愁，勉事深耕定有秋。\n沓障东南知更好，归来频上郡城楼。",
        "dynasty": "宋",
        "collection_info": null
    },
    {
        "title": "劝农六首  其四",
        "author": "张嵲",
        "content": "春到逢花犹眼乱，老来对酒便心降。\n须知渴肺难禁醉，鸭绿潾潾酌玉缸。",
        "dynasty": "宋",
        "collection_info": null
    },
    {
        "title": "劝农六首  其五",
        "author": "张嵲",
        "content": "鸟声撩乱喜春晴，诗思知随笔下生。\n桃李连村向零落，出墻犹有数花明。",
        "dynasty": "宋",
        "collection_info": null
    },
    {
        "title": "劝农六首  其六",
        "author": "张嵲",
        "content": "夭桃无力卧溪沙，杨柳阴阴胜士家。\n下马欲知留客意，棠梨故作后开花。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其一",
        "author": "张嵲",
        "content": "漫漫积雪被岗坻，宜主当时有暗期。\n忽见梅花照夜发，祇疑犹待射雕儿。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其二",
        "author": "张嵲",
        "content": "九回沉水新为髻，故绣裙襦穏称身。\n祸水歘来漂燎火，知几唯有淖夫人。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其三",
        "author": "张嵲",
        "content": "魏宫怅望杨花去，汉掖齐歌赤鳯来。\n淫蛊到头成底事，荒田野草但堪哀。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其四",
        "author": "张嵲",
        "content": "汉武余威信未穷，单于来见未央宫。\n如何运偶鸿嘉主，樊嫕宫中作女戎。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其五",
        "author": "张嵲",
        "content": "燕燕承恩住远条，初能顺息度寒宵。\n如何不以斯术进，却使甘心慎恤胶。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其六",
        "author": "张嵲",
        "content": "赤鳯谩言最可伤，君王不谓有他肠。\n併疑池上将仙去，祇恐留连为侍郎。",
        "dynasty": "宋",
        "collection_info": null
    },
    {
        "title": "读赵飞燕外传杂诗七首  其七",
        "author": "张嵲",
        "content": "合德来嫔帝甚欢，温柔乡裏胜求仙。\n武皇虽被白云误，犹得垂衣到暮年。",
        "dynasty": "宋",
        "collection_info": null
    },
    {
        "title": "夜坐读离骚",
        "author": "张嵲",
        "content": "山风飒飒木萧萧，挑尽青灯夜正遥。\n但得诛茅临涧水，长年饮酒咏离骚。",
        "dynasty": "宋",
        "collection_info": null
    },
    {
        "title": "春余",
        "author": "张嵲",
        "content": "春余白髪日萧萧，无復当年湖海豪。\n为吏应须长孙子，裁诗要及九牛腰。",
        "dynasty": "宋",
        "collection_info": null
    },
    {
        "title": "春晚偶书",
        "author": "张嵲",
        "content": "山中处处罢芳菲，众绿成阴绕碧溪。\n薄暮鸟栖云气恶，满林风雨杜鹃啼。",
        "dynasty": "宋",
        "collection_info": null
    },
    {
        "title": "五月二十四日宿永睦将口香积院僧轩东望甚远满山皆松桧声三首  其一",
        "author": "张嵲",
        "content": "远投僧舍青烟畔，夹路松音钟磬幽。\n试倚危轩望乡邑，三巴日暮远峰稠。",
        "dynasty": "宋",
        "collection_info": null
    },
    {
        "title": "五月二十四日宿永睦将口香积院僧轩东望甚远满山皆松桧声三首  其二",
        "author": "张嵲",
        "content": "烟岚云树两微茫，迁客西来正望乡。\n若值秋风小摇落，祇应无奈九回肠。",
        "dynasty": "宋",
        "collection_info": null
    },
    {
        "title": "五月二十四日宿永睦将口香积院僧轩东望甚远满山皆松桧声三首  其三",
        "author": "张嵲",
        "content": "峰峦绵亘几千里，半霁半阴轻霭中。\n僧房借榻睡初足，满谷笙篁松桧风。",
        "dynasty": "宋",
        "collection_info": null
    },
    {
        "title": "金山回道中",
        "author": "张嵲",
        "content": "阳阳春物已离披，豺虎纵横万事违。\n沉痛新阡一来省，却随江燕又西飞。",
        "dynasty": "宋",
        "collection_info": null
    },
    {
        "title": "疾风伯",
        "author": "张嵲",
        "content": "不雨经时气若焚，共欣疏点夜深闻。\n平明忽捲重阴尽，可是风师待策勲。",
        "dynasty": "宋",
        "collection_info": null
    },
    {
        "title": "题竹",
        "author": "张嵲",
        "content": "细叶萧萧拥痩枝，石间新笋迸根迟。\n轻筠为使儿童护，待看娟娟解箨时。",
        "dynasty": "宋",
        "collection_info": null
    },
    {
        "title": "题石井二首  其一",
        "author": "张嵲",
        "content": "天孙洗黛作灵泉，山腹空明一镜圆。\n不用奔流出山去，人间浊浪正浮天。",
        "dynasty": "宋",
        "collection_info": null
    },
    {
        "title": "题石井二首  其二",
        "author": "张嵲",
        "content": "嗟余是客仍为客，叹尔真山似假山。\n当日访珪能玉没，端由生不近长安。",
        "dynasty": "宋",
        "collection_info": null
    },
    {
        "title": "秋晴",
        "author": "张嵲",
        "content": "时事任从儿辈说，新诗谁得老夫降。\n鬼名罢检秋堂静，卧看风枝动晚窗。",
        "dynasty": "宋",
        "collection_info": null
    },
    {
        "title": "二月五日晚閒步于庭日且下有青云如远山状望之不厌作绝句以遣兴",
        "author": "张嵲",
        "content": "乱后有谁三径足，日长如我几人閒。\n夕阳尽处春容好，更赖青云作远山。",
        "dynasty": "宋",
        "collection_info": null
    },
    {
        "title": "取兰梅置几上三首  其一",
        "author": "张嵲",
        "content": "兰茁梅枝两并奇，高标真不负深知。\n风轻雨细春寒夜，正是清香发越时。",
        "dynasty": "宋",
        "collection_info": null
    },
    {
        "title": "取兰梅置几上三首  其二",
        "author": "张嵲",
        "content": "浅绿深藏垂翠葆，娇红巧傅刻缯花。\n南游只在元楼客，坐入合香居士家。",
        "dynasty": "宋",
        "collection_info": null
    },
    {
        "title": "取兰梅置几上三首  其三",
        "author": "张嵲",
        "content": "崇兰梅蘂并时芳，更得春风为发扬。\n还似高人有常德，年年只作旧时香。",
        "dynasty": "宋",
        "collection_info": null
    },
    {
        "title": "读崔昭纬传",
        "author": "张嵲",
        "content": "季末慆忧事可嗟，本根已拨尚肥家。\n那堪事异荀文若，空费君王十四车。",
        "dynasty": "宋",
        "collection_info": null
    },
    {
        "title": "峡中晚春",
        "author": "张嵲",
        "content": "临水桃花已乱飞，向人浑似诉离披。\n溟蒙细雨春风暴，还是青林生叶时。",
        "dynasty": "宋",
        "collection_info": null
    },
    {
        "title": "出微王峡读子厚诗恍然偶作二绝句  其一",
        "author": "张嵲",
        "content": "西来一水古今绿，峡裏诸山天下奇。\n非是愚溪溪上客，未应轻作此山诗。",
        "dynasty": "宋",
        "collection_info": null
    },
    {
        "title": "出微王峡读子厚诗恍然偶作二绝句  其二",
        "author": "张嵲",
        "content": "惊湍绝壁穷天险，山水如斯世莫知。\n林邑峰峦瘴江水，发挥须待柳州诗。",
        "dynasty": "宋",
        "collection_info": null
    },
    {
        "title": "雨后",
        "author": "张嵲",
        "content": "一雨稻畦春水足，苦遭鸣蝈故相喧。\n不妨信马东城路，行看林花落古原。",
        "dynasty": "宋",
        "collection_info": null
    },
    {
        "title": "登舟雨作再作一绝",
        "author": "张嵲",
        "content": "平生过眼无穷景，未省经行有此奇。\n烟雨连山催去棹，不容青壁更题诗。",
        "dynasty": "宋",
        "collection_info": null
    },
    {
        "title": "愤雨",
        "author": "张嵲",
        "content": "莽莽屯云接四溟，直疑天漏地维倾。\n此生觊望尽灰冷，但愿耳边无雨声。",
        "dynasty": "宋",
        "collection_info": null
    },
    {
        "title": "欲雨",
        "author": "张嵲",
        "content": "案上文书任作堆，病无心力更翻开。\n前陂万顷平如砥，挂上西窗看雨来。",
        "dynasty": "宋",
        "collection_info": null
    },
    {
        "title": "雨中听邻家侍儿歌",
        "author": "张嵲",
        "content": "客恨如酲何日醒，满空烟雨昼冥冥。\n垂帘竟日无余事，隔叶流莺独坐听。",
        "dynasty": "宋",
        "collection_info": null
    },
    {
        "title": "辛酉二月十六日出暗门循城如北闗登舟二首  其一",
        "author": "张嵲",
        "content": "春水悠悠绕废台，竹舆幽轧转城隈。\n路人不解知逐客，谓是寻春湖上来。",
        "dynasty": "宋",
        "collection_info": null
    },
    {
        "title": "辛酉二月十六日出暗门循城如北闗登舟二首  其二",
        "author": "张嵲",
        "content": "城国排云锁病身，岂知城外物华新。\n非缘放逐循墙去，不见西湖万顷春。",
        "dynasty": "宋",
        "collection_info": null
    },
    {
        "title": "舟中赠鲜于孝叔",
        "author": "张嵲",
        "content": "六年相见倍相亲，欲话离忧恐怆神。\n莫惜维舟连夜语，三巴雅旧更无人。",
        "dynasty": "宋",
        "collection_info": null
    },
    {
        "title": "渡湘水",
        "author": "张嵲",
        "content": "悠悠寒日傍城闉，风蹙微波作细鳞。\n莫怪此江清见底，屈平曾向此投身。",
        "dynasty": "宋",
        "collection_info": null
    },
    {
        "title": "麻子山二首  其一",
        "author": "张嵲",
        "content": "云烟出没葛蔓岭，蜀锦开张枫树林。\n连天寒雨何时断，一室空山黄叶深。",
        "dynasty": "宋",
        "collection_info": null
    },
    {
        "title": "麻子山二首  其二",
        "author": "张嵲",
        "content": "漫山麦壠已青青，云压群峰未肯晴。\n泥行若畏荒蹊险，悞听风声作雨声。",
        "dynasty": "宋",
        "collection_info": null
    },
    {
        "title": "永康山",
        "author": "张嵲",
        "content": "嵯峩千仞永康山，石路终朝转屈盘。\n政恐乘高伤远目，忽然烟雾锁峰峦。",
        "dynasty": "宋",
        "collection_info": null
    },
    {
        "title": "自礼贤还鹅湖望山顶飞流有作二首  其一",
        "author": "张嵲",
        "content": "农夫秧稻满畦水，行客跨骡无树陂。\n热风吹面日方午，忽见绿岩冰柱垂。",
        "dynasty": "宋",
        "collection_info": null
    },
    {
        "title": "自礼贤还鹅湖望山顶飞流有作二首  其二",
        "author": "张嵲",
        "content": "夹日赤云方变火，行人渴肺欲生尘。\n飞流百丈垂虹冷，愧尔山中宴坐人。",
        "dynasty": "宋",
        "collection_info": null
    },
    {
        "title": "唁微水",
        "author": "张嵲",
        "content": "水畔平沙如积雪，滩心狠石似群牛。\n如何夏日千雷怒，今作寒宵呜咽流。",
        "dynasty": "宋",
        "collection_info": null
    },
    {
        "title": "春暮泛微水中流有作",
        "author": "张嵲",
        "content": "微江春水绿于蓝，两岸花开雪满岩。\n纵棹中流望山顶，晴云如絮乱毵毵。",
        "dynasty": "宋",
        "collection_info": null
    },
    {
        "title": "微王庙",
        "author": "张嵲",
        "content": "迭浪一滩翻积雪，连峰千里送青螺。\n微王建国犹来古，山锁丛祠瞑色多。",
        "dynasty": "宋",
        "collection_info": null
    },
    {
        "title": "无住坟山溪水",
        "author": "张嵲",
        "content": "转山溪溜碧涓涓，一勺芳甘信所便。\n盖代伟人今卜宅，敬君还似老翁泉。",
        "dynasty": "宋",
        "collection_info": null
    },
    {
        "title": "自悼",
        "author": "张嵲",
        "content": "银山卷浪万雷鸣，渚水诸滩险永清。\n平日垂堂犹自戒，年来轻作二江行。",
        "dynasty": "宋",
        "collection_info": null
    },
    {
        "title": "江行",
        "author": "张嵲",
        "content": "南讹溽暑方流汗，北陆凄风已裂肤。\n江介寒暄真叵测，袗絺重茧在斯须。",
        "dynasty": "宋",
        "collection_info": null
    },
    {
        "title": "寄酇里",
        "author": "张嵲",
        "content": "长江依旧循荒垒，零落遗民有几家。\n莫伐城边旧桃李，为怜曾发乱前花。",
        "dynasty": "宋",
        "collection_info": null
    },
    {
        "title": "游道谦庵",
        "author": "张嵲",
        "content": "中宵澍雨平明歇，诸岭晴阴各自分。\n偶来共就藜床坐，时看前山出白云。",
        "dynasty": "宋",
        "collection_info": null
    },
    {
        "title": "甲子初夏復开北户",
        "author": "张嵲",
        "content": "已向魏塘经四白，又开北户纳凉飔。\n祇应长作窗中客，会见蓬莱清浅时。",
        "dynasty": "宋",
        "collection_info": null
    },
    {
        "title": "竞渡",
        "author": "张嵲",
        "content": "吴俗春来鬬画船，疾驱波上若飞烟。\n去春放逐曾观此，伐鼓声中又一年。",
        "dynasty": "宋",
        "collection_info": null
    },
    {
        "title": "立春偶题",
        "author": "张嵲",
        "content": "昔年长恨春归晚，及到春来又恐残。\n今日摧頽萧寺裏，闭门一任岁将阑。",
        "dynasty": "宋",
        "collection_info": null
    },
    {
        "title": "新春",
        "author": "张嵲",
        "content": "人生一世竟何哉，老去万缘如死灰。\n爱惜分阴成底用，不如恶梦早醒来。",
        "dynasty": "宋",
        "collection_info": null
    },
    {
        "title": "次韵惜春",
        "author": "张嵲",
        "content": "骚人竞赋惜春诗，为惜花飞万点时。\n唯有农家爱春尽，黄云堆麦雪抽丝。",
        "dynasty": "宋",
        "collection_info": null
    },
    {
        "title": "有感",
        "author": "张嵲",
        "content": "倾摧汉祚是安昌，祇恐狂澜世莫当。\n自古忠言宁尽用，老臣得不戒王章。",
        "dynasty": "宋",
        "collection_info": null
    },
    {
        "title": "李公",
        "author": "张嵲",
        "content": "李公白髪已如丝，肯惜忠言负主知。\n事大不应回一语，知君不作上官仪。",
        "dynasty": "宋",
        "collection_info": null
    },
    {
        "title": "绝句",
        "author": "张嵲",
        "content": "荦确南山路，丛筠冒水生。\n寒梅销落尽，犹有数花明。",
        "dynasty": "宋",
        "collection_info": null
    },
    {
        "title": "奉送知府郎中",
        "author": "张嵲",
        "content": "文章足并汉西都，老大时时有着书。\n共叹微言追正始，不徒能赋似相如。\n代言方伫如纶诏，揽辔今乘刺史车。\n他日来归司帝制，未应褊狭效王舒。",
        "dynasty": "宋",
        "collection_info": null
    },
    {
        "title": "尘外堂",
        "author": "张嵲",
        "content": "因依置屋偏，旧栖鹄地。\n杂花挟径深，竹树交柯际。\n古人谋适野，放浪聊自肆。\n谁识郡斋边，斯堂眇尘世。",
        "dynasty": "宋",
        "collection_info": null
    },
    {
        "title": "句  其一",
        "author": "张嵲",
        "content": "归家凈洗如椽笔，准拟燕然勒骏功。",
        "dynasty": "宋",
        "collection_info": null
    },
    {
        "title": "句  其二",
        "author": "张嵲",
        "content": "白水汪汪满稻畦，樟花零落徧前溪。",
        "dynasty": "宋",
        "collection_info": null
    },
    {
        "title": "句  其三",
        "author": "张嵲",
        "content": "此堂纵逐人俱废，亦有阳冰篆字存。",
        "dynasty": "宋",
        "collection_info": null
    },
    {
        "title": "送邓城令王该致仕",
        "author": "张邵",
        "content": "碌碌红尘三十年，一官今喜赋归田。\n此行正值鲈鱼美，好向鄞江买剑船。",
        "dynasty": "宋",
        "collection_info": null
    },
    {
        "title": "横江",
        "author": "张邵",
        "content": "横江一片碧，携鹤上渔船。\n收纶不成下，却抱钓竿眠。",
        "dynasty": "宋",
        "collection_info": null
    },
    {
        "title": "句",
        "author": "张邵",
        "content": "苏毡久绝寝衣想，姜被忽分挟纩春。",
        "dynasty": "宋",
        "collection_info": null
    },
    {
        "title": "答周邦彦觅茶  其一",
        "author": "张祁",
        "content": "内家新赐密云龙，只到调元六七公。\n赖有家山供小草，犹堪诗老荐春风。",
        "dynasty": "宋",
        "collection_info": null
    },
    {
        "title": "答周邦彦觅茶  其二",
        "author": "张祁",
        "content": "仇池诗裏识焦坑，风味官焙可抗衡。\n钻余权倖亦及我，十辈遣前公试烹。",
        "dynasty": "宋",
        "collection_info": null
    },
    {
        "title": "题德清教场亭",
        "author": "张祁",
        "content": "浩荡秋光裏，扁舟过德清。\n楼台占山影，鹅鸭乱溪声。\n小饮经年别，清歌一邑惊。\n娟娟照人月，还忆谢宣城。",
        "dynasty": "宋",
        "collection_info": null
    },
    {
        "title": "庐州诗",
        "author": "张祁",
        "content": "平湖阻城南，长淮带城西。\n壮哉金斗势，吴人筑合肥。\n曹瞒狼顾地，苻秦又颠挤。\n六飞驻吴会，重兵盾边陲。\n绍兴丁巳岁，书生绾戎机。\n郦琼劫众叛，度河从僞齐。\n苍黄驱迫际，白刃加扶持。\n在职诸君子，临难节不亏。\n尚书徇国事，既以身死之。\n骂贼语悲壮，摏喉声喔咿。\n呜呼赵使君，忠血溅路歧。\n在职乔张实大将，横尸枕阶基。\n至今遗部曲，言之皆涕洟。\n法当为请谥，史策垂清规。\n法当为立庙，血食安淮圻。\n奈何后之人，邈然弗吾思。\n居官潭潭府，神不芘茅茨。\n冤气与精魄，皇皇何所依。\n所以州州内，鬼物多怪奇。\n月明廷庑下，彷佛若有窥。\n謦欬闻动息，衣冠俪容仪。\n士民日凋瘵，岳牧婴祸罹。\n一纪八除帅，五丧三哭妻。\n张侯及内子，遍体生疮痍。\n爬搔疼彻骨，脱衣痛粘皮。\n狂氓据听事，夫人凭指挥。\n玉勒要乌马，云鬟追小姬。\n同殂顷刻许，异事今古稀。\n磊落陈阁学，文章李紫微。\n筑城志不遂，起废止于斯。\n杜侯在官日，夜寝鬼来笞拔剑起驱逐，反顾出户帏。\n曰杜二汝福，即有鼓盆悲。\n德章罢郡去，厌厌若行尸。\n还家席未暖，凶问忽四驰。\n安道移嘉禾，病骨何尪羸。\n于时秋暑炽，絮帽裹颔颐。\n余龄亦何有，干在神已睽。\n师说达吏治，通材长拊绥。\n东来期月政，简静民甚宜。\n传闻盖棺日，邑里皆号啼。\n近者吴徽阁，鱼轩发灵輀。\n营卒仆公宇，厩驷裹敝帷。\n行路闻若骇，举家惊欲痴。\n昔有邺中守，迥讳姓尉迟。\n后周死国难，英忠未立祠。\n及唐开元日，刺史多艰危。\n居官屡谪死，未至先歔欷。\n仁矣张嘉佑，下车知端倪。\n庙貌严祀典，满考迁京畿。\n兄弟列三戟，金吾有光辉。\n吴竞继为政，神则加冕衣。\n自此守无患，史书信可推。\n伯有执郑政，汰侈荒于嬉。\n出奔復为乱，羊肆死猖披。\n强魂作淫厉，杀人如取携。\n其后立良止，祭祀在宗枝。\n罪戮彼自取，祸福尚能移。\n族大所冯厚，子产岂吾欺。\n寒温五种疟，踸踔一足夔。\n或能为病祟，祈祷烹伏雌。\n况我义烈士，品秩非贱卑。\n凛凛有生气，为神復何疑。\n勺水不酹地，敢望壶与蹄。\n片瓦不覆顶，敢望题与榱。\n邦君寄民社，此责将任谁。\n既往不足咎，来者犹可追。\n傥依包孝肃，或依皇地祇。\n经营数楗屋，丰俭随公私。\n丹青罗像设，香火奉岁时。\n尚书名位重，正寝或可施。\n吕姬徇夫葬，义妇严中闺。\n清贤列两庑，后先分等衰。\n当时同难士，物色不可遗。\n张陈李鲍韩，势必相追随。\n德章病而去，去取更临时。\n尊罍陈俨雅，剑佩光陆离。\n匠事落成日，醮祭蠲州治。\n青词奏上帝，册祝告神知。\n若曰物异趣，人鬼安同栖。\n兹焉卜新宅，再拜迎将归。\n悲笳响萧瑟，风驭行差池。\n穹旻亦异色，道路皆惨悽。\n巍峨文武庙，千载无倾欹。\n使君享安稳，高堂乐融怡。\n岂弟布惠政，吉祥介繁禧。\n遂纡紫泥诏，入侍白玉墀。\n斯民获后福，年谷得禳祈。\n坎坎夜伐鼓，欣欣朝荐牺。\n人神所依赖，时平物不疵。\n中兴天子圣，群公方倚毗。\n明德格幽显，和风被华夷。\n典章粲文治，昭然日月垂。\n臣工靡不报，秩祀当缉熙。\n四聪无壅塞，百揆钦畴咨。\n咨尔淮西吏，不请奚俟为。\n露章画中旨，施行敢稽迟。\n太常定庙额，金榜华标题。\n特书旌死节，大字刻丰碑。\n碑阴有坚石，镌我庐州诗。",
        "dynasty": "宋",
        "collection_info": null
    },
    {
        "title": "游钟阜呈同集诸公",
        "author": "张祁",
        "content": "晓出白下门，东山耸孱颜。\n脱身廛市中，办此一日闲。\n西风忽凛冽，秋容着坚顽。\n烟树小摇落，寒云起斓斑。\n但惊节物变，敢辞登陟艰。\n诸峰互崭绝，落势相回环。\n盘固建康城，俨若呵神姦。\n造化钟英灵，尽压东南山。\n厚疑接坤轴，高欲窥帝关。\n太平严梵刹，华屋罗千间。\n向来劫烧灰，旧观初未还。\n象教岂易灭，佛力不可扳。\n风雷运梁栋，斤斧勤输般。\n会见落成日，千门响铜环。\n山僧肯分甘，我亦诛茅菅。\n人生少会心，胜处天所悭。\n归鞯理残照，欲去仍跻攀。\n后会倘可约，此兴殊未阑。\n祗恐俗士驾，频来遭诋讪。\n哦诗记幽讨，剩语君其删。",
        "dynasty": "宋",
        "collection_info": null
    },
    {
        "title": "东关",
        "author": "张祁",
        "content": "山扼平湖蓄不东，地分南北指撝中。\n二关形势千年壮，三国英雄一笑空。",
        "dynasty": "宋",
        "collection_info": null
    },
    {
        "title": "白水桥断碑",
        "author": "张祁",
        "content": "出郭悠悠信马蹄，荒烟衰草不胜悲。\n江南旧事无人记，时有龟趺载断碑。",
        "dynasty": "宋",
        "collection_info": null
    },
    {
        "title": "渡湘水",
        "author": "张祁",
        "content": "春过潇湘渡，真观八景图。\n云藏岳麓寺，江入洞庭湖。\n晴日花争发，丰年酒易沽。\n长沙十万户，游女似京都。",
        "dynasty": "宋",
        "collection_info": null
    },
    {
        "title": "西岩",
        "author": "张祁",
        "content": "似有楼台处，微闻钟磬声。\n溪横前路绝，人在别峰行。\n天远水云淡，春深花柳明。\n如果解尘鞅，亲和法王城。",
        "dynasty": "宋",
        "collection_info": null
    },
    {
        "title": "田蕳杂歌",
        "author": "张祁",
        "content": "大麦半枯自浮沉，小麦刺水铺绿针。\n山边老农望麦熟，出门见水放声哭。\n去年涔涔七月雨，秋田不收一粒谷。\n只今米价贵如玉，併日举家纔食粥。\n小儿索饭蕳前啼，大儿虽瘦把锄犂。\n晴时和麦耕荒陇，正好下秧无稻种。",
        "dynasty": "宋",
        "collection_info": null
    },
    {
        "title": "平沙",
        "author": "张祁",
        "content": "平沙漠漠雁翩翩，两岸菰蒲水拍天。\n小艇得鱼撑月去，一声孤笛破寒烟。",
        "dynasty": "宋",
        "collection_info": null
    },
    {
        "title": "题灵仙观",
        "author": "张祁",
        "content": "楼殿起山巓，无尘地自偏。\n松廊暗云雾，粉壁艷神仙。\n名姓藏丹府，衣冠访洞天。\n幼舆丘壑质，定合老松泉。",
        "dynasty": "宋",
        "collection_info": null
    },
    {
        "title": "广福寺",
        "author": "张祁",
        "content": "老去丹心在，愁来酒兴浓。\n江山遗古意，云水淡秋容。\n落日孤村笛，微风远寺钟。\n平生善知识，却忆妙高峰。",
        "dynasty": "宋",
        "collection_info": null
    },
    {
        "title": "汪氏别墅次韵  其一",
        "author": "张祁",
        "content": "不应无酒饮公荣，且与园花作证明。\n我已闭门为独乐，君能让畔喜双清。\n莫教佛法无多子，却怕诗人太瘦生。\n好是柳丝饶意态，故垂浓绿着嘤嘤。",
        "dynasty": "宋",
        "collection_info": null
    },
    {
        "title": "汪氏别墅次韵  其二",
        "author": "张祁",
        "content": "芜湖还似鑑湖春，我亦归来贺季真。\n好赋俱陪招隐士，耦耕长似问津人。\n襟怀处处尊前好，花柳番番雨后新。\n谁道只凭诗遣兴，却因雕琢费精神。",
        "dynasty": "宋",
        "collection_info": null
    },
    {
        "title": "句  其一",
        "author": "张祁",
        "content": "伟哉张与乔，忠烈激偏裨。",
        "dynasty": "宋",
        "collection_info": null
    },
    {
        "title": "句  其二",
        "author": "张祁",
        "content": "堂成相业思三老，山揖仙风对八公。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释得昇",
        "content": "久雨不晴，一箭两垛。\n鼻孔一时没烂，且道是谁之过。\n赖得老赵州，出来为你勘破。\n日轮天子现扶桑，谁管西来闲达磨。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释得昇",
        "content": "万仞崖头打一推，待渠绝后復苏来。\n活鱍鱍禅须自悟，万重关锁一时开。",
        "dynasty": "宋",
        "collection_info": null
    },
    {
        "title": "题茅山胡道士琴月卷",
        "author": "江宾王",
        "content": "皎皎松上月，泠泠手中琴。\n一弹飒灵飈，再弹驱层阴。\n铿然发清响，窅皛延余音。\n流光復徘徊，空林转萧森。\n象器无乃泥，天人谅何心。\n邂逅若有得，俯仰还自吟。\n太音寄寂寥，内景涵静深。\n山空夜将宴，微露沾衣襟。",
        "dynasty": "宋",
        "collection_info": null
    },
    {
        "title": "登第报家人",
        "author": "董德元",
        "content": "御笔封题墨未干，君恩重许拜金銮。\n故乡若问登科事，便是当初老榜官。",
        "dynasty": "宋",
        "collection_info": null
    },
    {
        "title": "叩棺歌",
        "author": "吴秉信",
        "content": "信叟归去来，三界无安不可住。\n西方凈土有莲胎，愿去来。",
        "dynasty": "宋",
        "collection_info": null
    },
    {
        "title": "题张子正观察溪风亭二首  其一",
        "author": "张偁",
        "content": "亭临流水上，地接古城隈。\n日永檐楹静，春深锦绣开。\n鸥随清漾远，风杂乱香来。\n怀咏北山檄，招邀翠作堆。",
        "dynasty": "宋",
        "collection_info": null
    },
    {
        "title": "题张子正观察溪风亭二首  其二",
        "author": "张偁",
        "content": "碧水通三径，高风重五侯。\n知深丹扆眷，未许赤松游。\n山简暂为郡，齐公晚得周。\n会攽滨海诏，再运钓鳌鈎。",
        "dynasty": "宋",
        "collection_info": null
    },
    {
        "title": "绍兴丙辰冬十有二月戊申赵德载赴官宕渠入境小雨肩舆中戏作一绝书白鹤寺壁",
        "author": "赵德载",
        "content": "三年冷眼笑吹竽，世态炎凉我自如。\n却怪天公亦人事，入邦便有雨随车。",
        "dynasty": "宋",
        "collection_info": null
    },
    {
        "title": "昨暮侍玉霄亭坐新月初上凉风迭至配以丹荔白醑景物且美赋诗呈知府丈",
        "author": "袁復一",
        "content": "夜凉时到此亭中，舞袂掀髯几许同。\n竹叶旧曾浮大白，绛囊新喜擘轻红。\n若为遽舍风千迭，未苦能留月一弓。\n只尺玉峰应好在，欲招鸾驭下空蒙。",
        "dynasty": "宋",
        "collection_info": null
    },
    {
        "title": "题遗直轩",
        "author": "余淳礼",
        "content": "二苏翰墨仙，同谪百蛮裏。\n时有田舍翁，结茅住行李。\n迩来三十年，闻名辄掩耳。\n天定能胜人，稍復蒙料理。\n公卿寻断编，台隶藏敝屣。\n败屋亦见修，变故乃如此。\n开轩画遗像，凛凛有生气。\n却恨封德彝，不见盛时死。\n兄弟对床眠，此意孤一世。\n骑鲸傥相逢，笑人真好事。",
        "dynasty": "宋",
        "collection_info": null
    },
    {
        "title": "凈居寺",
        "author": "李涧",
        "content": "金地无尘俯碧湾，苍藤古木获幽闲。\n老僧袖手垂杨裏，静阅渡头人往还。",
        "dynasty": "宋",
        "collection_info": null
    },
    {
        "title": "句",
        "author": "陈成之",
        "content": "半窗图画梅花月，一枕波涛松树风。",
        "dynasty": "宋",
        "collection_info": null
    },
    {
        "title": "句  其一",
        "author": "蔡楙",
        "content": "竹静深留月，花多不辨香。",
        "dynasty": "宋",
        "collection_info": null
    },
    {
        "title": "句  其二",
        "author": "蔡楙",
        "content": "曙分林影外，春尽雨声中。",
        "dynasty": "宋",
        "collection_info": null
    },
    {
        "title": "访南山许真人故居",
        "author": "李稙",
        "content": "穿云策杖岸乌纱，来访南山羽客家。\n九转既成丹竈冷，半池烟水浸桃花。",
        "dynasty": "宋",
        "collection_info": null
    },
    {
        "title": "句",
        "author": "刘裳",
        "content": "高阁应山三字古，华堂卓秀一峰尊。",
        "dynasty": "宋",
        "collection_info": null
    },
    {
        "title": "句",
        "author": "张孝友",
        "content": "尽得资川真面目，元知楚国富江山。",
        "dynasty": "宋",
        "collection_info": null
    },
    {
        "title": "题舒啸馆二首  其一",
        "author": "胡如埙",
        "content": "堤边草色绿茸茸，堤上桃花落尽红。\n细雨斜风三月暮，一年春事客愁中。",
        "dynasty": "宋",
        "collection_info": null
    },
    {
        "title": "题舒啸馆二首  其二",
        "author": "胡如埙",
        "content": "楼前春水碧弯环，柳外愁心千迭山。\n立尽残阳人不见，东风无赖莫凭阑。",
        "dynasty": "宋",
        "collection_info": null
    },
    {
        "title": "答大年马丞相",
        "author": "胡如埙",
        "content": "人生寄浮云，世味如嚼蜡。\n宁分螬半食，肯逐乌三匝。\n纷纷相彼我，此道方噂沓。\n君看王孙猨，爱恶卒难合。\n吾侪异市道，所贵相知心。\n临分倾意气，泣下时沾襟。\n古来耿介士，不憩恶木阴。\n茫茫天宇间，四顾徒悲吟。",
        "dynasty": "宋",
        "collection_info": null
    },
    {
        "title": "答吴尚书",
        "author": "胡如埙",
        "content": "豫让能报国，程婴能保孤。\n虽復千万年，名与日月俱。\n即今天壤间，斯人焉可无。\n临风每遐想，泫然重嗟吁。",
        "dynasty": "宋",
        "collection_info": null
    },
    {
        "title": "后答吴尚书",
        "author": "胡如埙",
        "content": "渥漥困盐车，帖耳声復吞。\n驽骀饱栈豆，嘶鸣尚轩轩。\n向来沟中断，青黄即牺樽。\n熏莸既同器，玉石且俱燔。\n物理安可齐，我今欲忘言。",
        "dynasty": "宋",
        "collection_info": null
    },
    {
        "title": "句",
        "author": "冯宋",
        "content": "布衣已有回天力，太学翻为御史台。",
        "dynasty": "宋",
        "collection_info": null
    },
    {
        "title": "游范萝山",
        "author": "萧照",
        "content": "萝翠松青护宝幢，烟波万里送飞艭。\n真人旧有吹箫事，俱傍明霞照晚江。",
        "dynasty": "宋",
        "collection_info": null
    },
    {
        "title": "留题灵岩",
        "author": "赵邦美",
        "content": "披云佳处对青山，何必登高纵远观。\n岩谷幽深无限景，可怜多是等闲看。",
        "dynasty": "宋",
        "collection_info": null
    },
    {
        "title": "题壁",
        "author": "贾舍人",
        "content": "愁见干戈起四溟，恨无才术济生灵。\n不如痛饮中山酒，直到太平方始醒。",
        "dynasty": "宋",
        "collection_info": null
    },
    {
        "title": "题壁",
        "author": "南阳驿妇人",
        "content": "流落南来自可嗟，避人不敢御铅华。\n却怜当日莺莺事，独立春风雾鬓斜。",
        "dynasty": "宋",
        "collection_info": null
    },
    {
        "title": "上元行",
        "author": "胡处晦",
        "content": "上元愁云在九重，哀笳落日吹腥风。\n六龙驻驆在草莽，孽胡歌舞蒲萄宫。\n抽钗脱钏到编户，竭泽枯鱼充宝赂。\n圣主忧民民更忧，骄子娇媟天天不怒。\n向来艰难传大宝，父老谈言似仁庙。\n元年二月城下盟，未睹名臣继嘉佑。\n哀痛今年尘再蒙，冠剑夹道趋辞公。\n神龙今在九渊卧，安得屡困蛟蛇中。\n朝廷中兴无柱石，薄物细故昭帝力。\n毛遂不得处囊中，远惭赵氏厮养卒。\n今日君王归不得，倾城回首歌悲啼。\n会有山呼间动地，万家香雾烧天衣。\n胡儿胡儿莫耽乐，君不见夕月常亏东北角。",
        "dynasty": "宋",
        "collection_info": null
    },
    {
        "title": "宿田舍",
        "author": "霍洞",
        "content": "北风吹晴屋满霜，翁儿赤体悲无裳。\n闺中幼妇饥欲泣，忍饥取麻灯下缉。\n一身勿暇私自怜，鸣机轧轧明窗前。\n织成五丈如霜布，翁作旋襕儿作袴。\n明朝官中租赋急，依然赤体当风立。",
        "dynasty": "宋",
        "collection_info": null
    },
    {
        "title": "岁饥太守春游呈以绝句",
        "author": "霍洞",
        "content": "朝来五马去寻春，谁信家家甑有尘。\n枕藉道傍宜细问，恐非芳草醉眠人。",
        "dynasty": "宋",
        "collection_info": null
    },
    {
        "title": "题米元晖山水",
        "author": "翟耆年",
        "content": "善画无根树，能描朦𦡂山。\n如今身贵也，不肯与人间。",
        "dynasty": "宋",
        "collection_info": null
    },
    {
        "title": "南昌道中",
        "author": "释晓莹",
        "content": "东游心渺渺，趼足步迟迟。\n马驿黄茅路，人家白竹篱。\n归云横断岭，落日映荒陂。\n何地可容足，长哦招隐诗。",
        "dynasty": "宋",
        "collection_info": null
    },
    {
        "title": "句  其一",
        "author": "释晓莹",
        "content": "隐泛一船东。",
        "dynasty": "宋",
        "collection_info": null
    },
    {
        "title": "句  其二",
        "author": "释晓莹",
        "content": "回看苍木杪。",
        "dynasty": "宋",
        "collection_info": null
    },
    {
        "title": "句  其三",
        "author": "释晓莹",
        "content": "蝉噪日将落。",
        "dynasty": "宋",
        "collection_info": null
    },
    {
        "title": "句  其四",
        "author": "释晓莹",
        "content": "不到兹亭久。",
        "dynasty": "宋",
        "collection_info": null
    },
    {
        "title": "句  其五",
        "author": "释晓莹",
        "content": "晚来供望眼。",
        "dynasty": "宋",
        "collection_info": null
    },
    {
        "title": "句  其六",
        "author": "释晓莹",
        "content": "携朋上故基。",
        "dynasty": "宋",
        "collection_info": null
    },
    {
        "title": "句  其七",
        "author": "释晓莹",
        "content": "隆寒正北风，飘飘任此身。",
        "dynasty": "宋",
        "collection_info": null
    },
    {
        "title": "句  其八",
        "author": "释晓莹",
        "content": "脉脉受风斜，野望迷青草。",
        "dynasty": "宋",
        "collection_info": null
    },
    {
        "title": "句  其九",
        "author": "释晓莹",
        "content": "舟横渔唱晚。",
        "dynasty": "宋",
        "collection_info": null
    },
    {
        "title": "句  其一○",
        "author": "释晓莹",
        "content": "落涧水淙淙。",
        "dynasty": "宋",
        "collection_info": null
    },
    {
        "title": "句  其一一",
        "author": "释晓莹",
        "content": "未厌长为客。",
        "dynasty": "宋",
        "collection_info": null
    },
    {
        "title": "句  其一二",
        "author": "释晓莹",
        "content": "断岭云归白。",
        "dynasty": "宋",
        "collection_info": null
    },
    {
        "title": "句  其一三",
        "author": "释晓莹",
        "content": "凭栏取次看。",
        "dynasty": "宋",
        "collection_info": null
    },
    {
        "title": "句  其一四",
        "author": "释晓莹",
        "content": "绕崖云惨惨，浥屦露团团。",
        "dynasty": "宋",
        "collection_info": null
    },
    {
        "title": "句  其一五",
        "author": "释晓莹",
        "content": "寂寂饶孤兴。",
        "dynasty": "宋",
        "collection_info": null
    },
    {
        "title": "句  其一六",
        "author": "释晓莹",
        "content": "那敢谓长城。",
        "dynasty": "宋",
        "collection_info": null
    },
    {
        "title": "句  其一七",
        "author": "释晓莹",
        "content": "徘徊幽兴熟。",
        "dynasty": "宋",
        "collection_info": null
    },
    {
        "title": "句  其一八",
        "author": "释晓莹",
        "content": "风沙轻漠漠。",
        "dynasty": "宋",
        "collection_info": null
    },
    {
        "title": "句  其一九",
        "author": "释晓莹",
        "content": "搘筇聊小立。",
        "dynasty": "宋",
        "collection_info": null
    },
    {
        "title": "句  其二○",
        "author": "释晓莹",
        "content": "幽花欹照水。",
        "dynasty": "宋",
        "collection_info": null
    },
    {
        "title": "句  其二一",
        "author": "释晓莹",
        "content": "披云登断岭。",
        "dynasty": "宋",
        "collection_info": null
    },
    {
        "title": "句  其二二",
        "author": "释晓莹",
        "content": "桑椹纍纍紫。",
        "dynasty": "宋",
        "collection_info": null
    },
    {
        "title": "句  其二三",
        "author": "释晓莹",
        "content": "山川元历历。",
        "dynasty": "宋",
        "collection_info": null
    },
    {
        "title": "句  其二四",
        "author": "释晓莹",
        "content": "悠悠落日悬。",
        "dynasty": "宋",
        "collection_info": null
    },
    {
        "title": "句  其二五",
        "author": "释晓莹",
        "content": "挥犀闻妙论。",
        "dynasty": "宋",
        "collection_info": null
    },
    {
        "title": "句  其二六",
        "author": "释晓莹",
        "content": "倚栏哦五字。",
        "dynasty": "宋",
        "collection_info": null
    },
    {
        "title": "句  其二七",
        "author": "释晓莹",
        "content": "细柳乱摇风。",
        "dynasty": "宋",
        "collection_info": null
    },
    {
        "title": "句  其二八",
        "author": "释晓莹",
        "content": "久客欣无事。",
        "dynasty": "宋",
        "collection_info": null
    },
    {
        "title": "句  其二九",
        "author": "释晓莹",
        "content": "谁与共平章。",
        "dynasty": "宋",
        "collection_info": null
    },
    {
        "title": "句  其三○",
        "author": "释晓莹",
        "content": "泉石惬幽情。",
        "dynasty": "宋",
        "collection_info": null
    },
    {
        "title": "句  其三一",
        "author": "释晓莹",
        "content": "前村鸦噪断。",
        "dynasty": "宋",
        "collection_info": null
    },
    {
        "title": "句  其三二",
        "author": "释晓莹",
        "content": "栏干聊小凭，取次缀诗篇。",
        "dynasty": "宋",
        "collection_info": null
    },
    {
        "title": "句  其三三",
        "author": "释晓莹",
        "content": "丰城千里外。",
        "dynasty": "宋",
        "collection_info": null
    },
    {
        "title": "句  其三四",
        "author": "释晓莹",
        "content": "谈笑会当同。",
        "dynasty": "宋",
        "collection_info": null
    },
    {
        "title": "句  其三五",
        "author": "释晓莹",
        "content": "有恨春将晚。",
        "dynasty": "宋",
        "collection_info": null
    },
    {
        "title": "句  其三六",
        "author": "释晓莹",
        "content": "在路日已久。",
        "dynasty": "宋",
        "collection_info": null
    },
    {
        "title": "句  其三七",
        "author": "释晓莹",
        "content": "一言知具眼。",
        "dynasty": "宋",
        "collection_info": null
    },
    {
        "title": "句  其三八",
        "author": "释晓莹",
        "content": "竟日霏微雨。",
        "dynasty": "宋",
        "collection_info": null
    },
    {
        "title": "句  其三九",
        "author": "释晓莹",
        "content": "清泉槛此流。",
        "dynasty": "宋",
        "collection_info": null
    },
    {
        "title": "句  其四○",
        "author": "释晓莹",
        "content": "是身多落寞。",
        "dynasty": "宋",
        "collection_info": null
    },
    {
        "title": "句  其四一",
        "author": "释晓莹",
        "content": "放怀便所便。",
        "dynasty": "宋",
        "collection_info": null
    },
    {
        "title": "句  其四二",
        "author": "释晓莹",
        "content": "平生祇信缘。",
        "dynasty": "宋",
        "collection_info": null
    },
    {
        "title": "句  其四三",
        "author": "释晓莹",
        "content": "但觉旅怀开。",
        "dynasty": "宋",
        "collection_info": null
    },
    {
        "title": "句  其四四",
        "author": "释晓莹",
        "content": "宁免鬓毛苍。",
        "dynasty": "宋",
        "collection_info": null
    },
    {
        "title": "句  其四五",
        "author": "释晓莹",
        "content": "临岐强破颜。",
        "dynasty": "宋",
        "collection_info": null
    },
    {
        "title": "句  其四六",
        "author": "释晓莹",
        "content": "与君频邂逅，此地久盘桓。",
        "dynasty": "宋",
        "collection_info": null
    },
    {
        "title": "句  其四七",
        "author": "释晓莹",
        "content": "婆娑弄翰墨。",
        "dynasty": "宋",
        "collection_info": null
    },
    {
        "title": "句  其四八",
        "author": "释晓莹",
        "content": "诗成聊疥壁。",
        "dynasty": "宋",
        "collection_info": null
    },
    {
        "title": "句  其四九",
        "author": "释晓莹",
        "content": "颓然只任真。",
        "dynasty": "宋",
        "collection_info": null
    },
    {
        "title": "句  其五○",
        "author": "释晓莹",
        "content": "二月春方好。",
        "dynasty": "宋",
        "collection_info": null
    },
    {
        "title": "句  其五一",
        "author": "释晓莹",
        "content": "余思草萋萋。",
        "dynasty": "宋",
        "collection_info": null
    },
    {
        "title": "句  其五二",
        "author": "释晓莹",
        "content": "灯火照青编。",
        "dynasty": "宋",
        "collection_info": null
    },
    {
        "title": "句  其五三",
        "author": "释晓莹",
        "content": "藜杖赋归休。",
        "dynasty": "宋",
        "collection_info": null
    },
    {
        "title": "句  其五四",
        "author": "释晓莹",
        "content": "岸曲水流寒。",
        "dynasty": "宋",
        "collection_info": null
    },
    {
        "title": "句  其五五",
        "author": "释晓莹",
        "content": "无因从发药。",
        "dynasty": "宋",
        "collection_info": null
    },
    {
        "title": "句  其五六",
        "author": "释晓莹",
        "content": "诗书论议深。",
        "dynasty": "宋",
        "collection_info": null
    },
    {
        "title": "句  其五七",
        "author": "释晓莹",
        "content": "高怀不我弃。",
        "dynasty": "宋",
        "collection_info": null
    },
    {
        "title": "句  其五八",
        "author": "释晓莹",
        "content": "何妨语夜阑。",
        "dynasty": "宋",
        "collection_info": null
    },
    {
        "title": "句  其五九",
        "author": "释晓莹",
        "content": "练练长江静。",
        "dynasty": "宋",
        "collection_info": null
    },
    {
        "title": "句  其六○",
        "author": "释晓莹",
        "content": "稍稍竹过墻。",
        "dynasty": "宋",
        "collection_info": null
    },
    {
        "title": "句  其六一",
        "author": "释晓莹",
        "content": "对景觅诗联。",
        "dynasty": "宋",
        "collection_info": null
    },
    {
        "title": "句  其六二",
        "author": "释晓莹",
        "content": "习习和风至。",
        "dynasty": "宋",
        "collection_info": null
    },
    {
        "title": "句  其六三",
        "author": "释晓莹",
        "content": "殷勤供一笑。",
        "dynasty": "宋",
        "collection_info": null
    },
    {
        "title": "句  其六四",
        "author": "释晓莹",
        "content": "倦客独携笻。",
        "dynasty": "宋",
        "collection_info": null
    },
    {
        "title": "句  其六五",
        "author": "释晓莹",
        "content": "抚事心犹壮。",
        "dynasty": "宋",
        "collection_info": null
    },
    {
        "title": "句  其六六",
        "author": "释晓莹",
        "content": "素抱与谁倾。",
        "dynasty": "宋",
        "collection_info": null
    },
    {
        "title": "句  其六七",
        "author": "释晓莹",
        "content": "白鸟翩翩接翅飞。",
        "dynasty": "宋",
        "collection_info": null
    },
    {
        "title": "句  其六八",
        "author": "释晓莹",
        "content": "路傍官河一带长。",
        "dynasty": "宋",
        "collection_info": null
    },
    {
        "title": "句  其六九",
        "author": "释晓莹",
        "content": "雁字联联写碧空。",
        "dynasty": "宋",
        "collection_info": null
    },
    {
        "title": "句  其七○",
        "author": "释晓莹",
        "content": "谁復知予懒是真。",
        "dynasty": "宋",
        "collection_info": null
    },
    {
        "title": "句  其七一",
        "author": "释晓莹",
        "content": "日色今朝分外明。",
        "dynasty": "宋",
        "collection_info": null
    },
    {
        "title": "句  其七二",
        "author": "释晓莹",
        "content": "衣弊履穿不讳穷。",
        "dynasty": "宋",
        "collection_info": null
    },
    {
        "title": "句  其七三",
        "author": "释晓莹",
        "content": "发兴真成继庾公。",
        "dynasty": "宋",
        "collection_info": null
    },
    {
        "title": "句  其七四",
        "author": "释晓莹",
        "content": "江城今可徘徊处。",
        "dynasty": "宋",
        "collection_info": null
    },
    {
        "title": "句  其七五",
        "author": "释晓莹",
        "content": "青春作伴日同行。",
        "dynasty": "宋",
        "collection_info": null
    },
    {
        "title": "句  其七六",
        "author": "释晓莹",
        "content": "独冒烟岚促去程。",
        "dynasty": "宋",
        "collection_info": null
    },
    {
        "title": "句  其七七",
        "author": "释晓莹",
        "content": "檐雨滴秋残旅梦。",
        "dynasty": "宋",
        "collection_info": null
    },
    {
        "title": "句  其七八",
        "author": "释晓莹",
        "content": "故人携客作幽寻。",
        "dynasty": "宋",
        "collection_info": null
    },
    {
        "title": "句  其七九",
        "author": "释晓莹",
        "content": "薄饭粗缯老此生。",
        "dynasty": "宋",
        "collection_info": null
    },
    {
        "title": "句  其八○",
        "author": "释晓莹",
        "content": "及瓜一笑上浮艎。",
        "dynasty": "宋",
        "collection_info": null
    },
    {
        "title": "句  其八一",
        "author": "释晓莹",
        "content": "放怀端与世情疏。",
        "dynasty": "宋",
        "collection_info": null
    },
    {
        "title": "句  其八二",
        "author": "释晓莹",
        "content": "如公自是銮坡具。",
        "dynasty": "宋",
        "collection_info": null
    },
    {
        "title": "句  其八三",
        "author": "释晓莹",
        "content": "门外黄尘扑面飞。",
        "dynasty": "宋",
        "collection_info": null
    },
    {
        "title": "句  其八四",
        "author": "释晓莹",
        "content": "谁教併向此中见。",
        "dynasty": "宋",
        "collection_info": null
    },
    {
        "title": "句  其八五",
        "author": "释晓莹",
        "content": "不妨谈笑又诗成。",
        "dynasty": "宋",
        "collection_info": null
    },
    {
        "title": "句  其八六",
        "author": "释晓莹",
        "content": "胸中历历古兼今。",
        "dynasty": "宋",
        "collection_info": null
    },
    {
        "title": "句  其八七",
        "author": "释晓莹",
        "content": "偶来清赏曲江头。",
        "dynasty": "宋",
        "collection_info": null
    },
    {
        "title": "句  其八八",
        "author": "释晓莹",
        "content": "寄目悠然上杳冥，好是园林争秀发。",
        "dynasty": "宋",
        "collection_info": null
    },
    {
        "title": "句  其八九",
        "author": "释晓莹",
        "content": "负暄孤坐松根石。",
        "dynasty": "宋",
        "collection_info": null
    },
    {
        "title": "句  其九○",
        "author": "释晓莹",
        "content": "由来八座尚书贵。",
        "dynasty": "宋",
        "collection_info": null
    },
    {
        "title": "句  其九一",
        "author": "释晓莹",
        "content": "地去秉钧余咫尺。",
        "dynasty": "宋",
        "collection_info": null
    },
    {
        "title": "句  其九二",
        "author": "释晓莹",
        "content": "贪看春山如许青。",
        "dynasty": "宋",
        "collection_info": null
    },
    {
        "title": "句  其九三",
        "author": "释晓莹",
        "content": "春光和暖恰相宜。",
        "dynasty": "宋",
        "collection_info": null
    },
    {
        "title": "句  其九四",
        "author": "释晓莹",
        "content": "石壁巉然不可攀。",
        "dynasty": "宋",
        "collection_info": null
    },
    {
        "title": "句  其九五",
        "author": "释晓莹",
        "content": "闲来湖上立移时。",
        "dynasty": "宋",
        "collection_info": null
    },
    {
        "title": "句  其九六",
        "author": "释晓莹",
        "content": "而今总入老夫诗。",
        "dynasty": "宋",
        "collection_info": null
    },
    {
        "title": "句  其九七",
        "author": "释晓莹",
        "content": "北山迤逦自苍然。",
        "dynasty": "宋",
        "collection_info": null
    },
    {
        "title": "句  其九八",
        "author": "释晓莹",
        "content": "南屏寄傲且今年，况復相羊得自便。",
        "dynasty": "宋",
        "collection_info": null
    },
    {
        "title": "句  其九九",
        "author": "释晓莹",
        "content": "自知潦倒无余事。",
        "dynasty": "宋",
        "collection_info": null
    },
    {
        "title": "句  其一○○",
        "author": "释晓莹",
        "content": "漏鼓乍听连岸响。",
        "dynasty": "宋",
        "collection_info": null
    },
    {
        "title": "句  其一○一",
        "author": "释晓莹",
        "content": "秋色偏宜晚望中。",
        "dynasty": "宋",
        "collection_info": null
    },
    {
        "title": "句  其一○二",
        "author": "释晓莹",
        "content": "不记登临日几迴。",
        "dynasty": "宋",
        "collection_info": null
    },
    {
        "title": "句  其一○三",
        "author": "释晓莹",
        "content": "即看青女夜飞霜。",
        "dynasty": "宋",
        "collection_info": null
    },
    {
        "title": "句  其一○四",
        "author": "释晓莹",
        "content": "寒窗安着清相向。",
        "dynasty": "宋",
        "collection_info": null
    },
    {
        "title": "句  其一○五",
        "author": "释晓莹",
        "content": "倒拄乌藤乘逸兴。",
        "dynasty": "宋",
        "collection_info": null
    },
    {
        "title": "句  其一○六",
        "author": "释晓莹",
        "content": "谁知老子懒成癖。",
        "dynasty": "宋",
        "collection_info": null
    },
    {
        "title": "句  其一○七",
        "author": "释晓莹",
        "content": "随宜领览到斜晖。",
        "dynasty": "宋",
        "collection_info": null
    },
    {
        "title": "句  其一○八",
        "author": "释晓莹",
        "content": "天教春信到寒乡。\n波中船舫来还去。",
        "dynasty": "宋",
        "collection_info": null
    },
    {
        "title": "句  其一○九",
        "author": "释晓莹",
        "content": "几迴相送復相迎。",
        "dynasty": "宋",
        "collection_info": null
    },
    {
        "title": "句  其一一○",
        "author": "释晓莹",
        "content": "对景由来诗句丽。",
        "dynasty": "宋",
        "collection_info": null
    },
    {
        "title": "句  其一一一",
        "author": "释晓莹",
        "content": "出门纵步细哦诗。",
        "dynasty": "宋",
        "collection_info": null
    },
    {
        "title": "句  其一一二",
        "author": "释晓莹",
        "content": "顾我于兹诗有兴。",
        "dynasty": "宋",
        "collection_info": null
    },
    {
        "title": "句  其一一三",
        "author": "释晓莹",
        "content": "江云黯黯作愁阴。",
        "dynasty": "宋",
        "collection_info": null
    },
    {
        "title": "句  其一一四",
        "author": "释晓莹",
        "content": "欲罢不能聊一吟。",
        "dynasty": "宋",
        "collection_info": null
    },
    {
        "title": "句  其一一五",
        "author": "释晓莹",
        "content": "甘棠不翦向来荣。",
        "dynasty": "宋",
        "collection_info": null
    },
    {
        "title": "句  其一一六",
        "author": "释晓莹",
        "content": "素王妙道况亲传。",
        "dynasty": "宋",
        "collection_info": null
    },
    {
        "title": "句  其一一七",
        "author": "释晓莹",
        "content": "雅淡天姿固可知。",
        "dynasty": "宋",
        "collection_info": null
    },
    {
        "title": "句  其一一八",
        "author": "释晓莹",
        "content": "江表人材独数公。",
        "dynasty": "宋",
        "collection_info": null
    },
    {
        "title": "句  其一一九",
        "author": "释晓莹",
        "content": "平章风物诗无敌。",
        "dynasty": "宋",
        "collection_info": null
    },
    {
        "title": "句  其一二○",
        "author": "释晓莹",
        "content": "苍生从此得伸眉。",
        "dynasty": "宋",
        "collection_info": null
    },
    {
        "title": "句  其一二一",
        "author": "释晓莹",
        "content": "江上闲吟立又行。",
        "dynasty": "宋",
        "collection_info": null
    },
    {
        "title": "句  其一二二",
        "author": "释晓莹",
        "content": "可堪时序苦侵寻，留滞谁知此日心。",
        "dynasty": "宋",
        "collection_info": null
    },
    {
        "title": "句  其一二三",
        "author": "释晓莹",
        "content": "莫笑吾侬躭此癖。",
        "dynasty": "宋",
        "collection_info": null
    },
    {
        "title": "句  其一二四",
        "author": "释晓莹",
        "content": "绊身何用尚浮名。",
        "dynasty": "宋",
        "collection_info": null
    },
    {
        "title": "句  其一二五",
        "author": "释晓莹",
        "content": "可怜赢得鬓成霜。",
        "dynasty": "宋",
        "collection_info": null
    },
    {
        "title": "赠邓珪",
        "author": "黄元道",
        "content": "柳绿桃红春昼永，家童唤起睡中忙。\n偶然日下音书至，回首江城又夕阳。",
        "dynasty": "宋",
        "collection_info": null
    },
    {
        "title": "句  其一",
        "author": "黄元道",
        "content": "巽岭直下梅家店，福禄难过丑年春。",
        "dynasty": "宋",
        "collection_info": null
    },
    {
        "title": "句  其二",
        "author": "黄元道",
        "content": "",
        "dynasty": "宋",
        "collection_info": null
    },
    {
        "title": "采桑行",
        "author": "顾禧",
        "content": "男耕女蚕治有余，使君何不思。\n使君策马城南隅，妾归深阁缫新丝。",
        "dynasty": "宋",
        "collection_info": null
    },
    {
        "title": "震泽行",
        "author": "顾禧",
        "content": "襟吴控越莽无幅，银涛漂磕青山蹙。\n水底隆隆晴亦雷，鲸鲵凭之鸠提取族。\n大者为蛟小为蛤，吐光便欲凌日月。\n地纬夜拆霜镜枯，触山飞沫天地白。\n芳饵频施巧不吞，云输雾委长儿孙。\n撼岳吞舟逞大力，日月已坠爝火尊。\n昨闻渔人谋其曹，整罩施网瀰江皋。\n药程倾湖湖不流，涸智殚技将安逃。\n蛟子虾孙泣如雨，沈虎泅鹿惨无语。\n吁嗟河伯灵何存，鸣鼓聚市遂若此。\n就中大鱼最有神，夜入深宫控紫宸。\n竭泽而来拂帝意，浩荡干坤雨露新。\n千秋万岁颂乃公，鰐鲸无所施其雄。\n延津灌莽饮大泽，鱼安于下鸟翔空。\n君不见然犀烧燕水族寒，咫尺之水多危澜。\n活女诲女恩无极，枯鱼何事泣河干。",
        "dynasty": "宋",
        "collection_info": null
    },
    {
        "title": "海棠秋",
        "author": "顾禧",
        "content": "春风荡漾花如织，排摈深岩天地窄。\n桃李芳菲鬬艷阳，嫣痕尽染胭脂色。\n含丹欲吐娇不胜，獭髓遥分点琼额。\n杨妃睡足口无语，嫁作游丝怨风雨。\n花神泣罢还欲诉，不愿柔枝荐繁市。\n愿得常亲君子傍，秋深静绾紫绡粧。\n孤桐独立擎素月，芙蕖零落无辉光。\n瑶枝重整临秋水，蓼蒲历历羞无香。\n赏心况有双鳬仙，琴声夜夜醉婵娟。\n碧霞觞泛海棠醉，曲栏丽影何蹁跹。\n君不见南朝百里花无数，郁郁纷纷吐烟雾。\n载岁无人禁采樵，丹榦琼姿尽摧仆。\n兰蕙当门动见锄，草间惟叹璇霓卧。\n兹花胜植瀛蕊苑，一承顾盼犹未晚。\n冉冉临窗如有心，嬛舞清歌乐事远。\n蔓露凝霜色倍妍，夔州何独无诗篇。\n兹花有诗便不朽，吁嗟托根良不偶。",
        "dynasty": "宋",
        "collection_info": null
    },
    {
        "title": "小春词",
        "author": "顾禧",
        "content": "玉霜斜舞桐枝湿，析木荧荧石鲸泣。\n芙蓉子夜卸秾粧，药雨纷糅琼饮急。\n琼楼玉宇微寒生，氤氲暖气出元英。\n白鹿观中香粉散，灵女祠前箫鼓鸣。\n木奴千树绽浓绿，太济粼粼黑鸟浴。\n真腊灯光射紫薇，汉宫齐唱凤来时。\n彩虹不逐天驷流，公子初成狐腋裘。\n尚衣日日颁红锦，挟纩犹深边士愁。\n五凤习习起兰泽，龙篆新盘大府历。\n黍臛松醪次第陈，野老欣然爱冬日。\n暖炉高会乐未央，鸿雁南飞百草黄。\n东君欲逗春消息，独遣桃花鬬橘阳。",
        "dynasty": "宋",
        "collection_info": null
    },
    {
        "title": "憩小峨嵋",
        "author": "顾禧",
        "content": "偶上峨嵋岭，悠然对夕曛。\n孤峰擎落日，古殿宿寒云。\n石暗松涛作，天空鹤唳闻。\n幽寻惬素抱，世态自纷纭。",
        "dynasty": "宋",
        "collection_info": null
    },
    {
        "title": "不寐",
        "author": "顾禧",
        "content": "英雄不世出，竖子自成名。\n谁谀美新笔，曾怜覆楚兵。\n轻霜零病叶，急雁过寒城。\n入夜愁无似，悲笳处处声。",
        "dynasty": "宋",
        "collection_info": null
    },
    {
        "title": "宿徐稚山斋中",
        "author": "顾禧",
        "content": "已将夙昔志，抵掌为君陈。\n笳鼓悲吴地，鬚眉忆汉臣。\n梅花凭夜发，柳色司年新。\n此夕关河客，应输夜卧人。",
        "dynasty": "宋",
        "collection_info": null
    },
    {
        "title": "泊太湖寄内",
        "author": "顾禧",
        "content": "草草出门去，孤帆落暮烟。\n笑谈卿宛在，辛苦梦难传。\n雨礴蛟龙窟，云乘橘柚边。\n从来轻远别，此夕倍凄然。",
        "dynasty": "宋",
        "collection_info": null
    },
    {
        "title": "答谭子钦惟寅",
        "author": "顾禧",
        "content": "束髪鄙章句，清狂天下闻。\n戋戋招隐赋，草草送穷文。\n扪蝨轻王猛，驱车揖范云。\n皇家疏结网，麟凤自为群。",
        "dynasty": "宋",
        "collection_info": null
    },
    {
        "title": "偶作",
        "author": "顾禧",
        "content": "弹铗復尔尔，登楼向落曛。\n烟深横白鹭，枫老宿彤云。\n松牖寒威入，琳宫远磬闻。\n自然能远俗，无復赋离群。",
        "dynasty": "宋",
        "collection_info": null
    },
    {
        "title": "杂感",
        "author": "顾禧",
        "content": "不与渔樵狎，宁知世事非。\n功成枯战骨，髪端误儒衣。\n风雨槐阴梦，仓黄斗柄微。\n东邻瓜正熟，把酒裛清辉。",
        "dynasty": "宋",
        "collection_info": null
    },
    {
        "title": "偶作",
        "author": "顾禧",
        "content": "日暮悲笳起，孤衾入梦寒。\n沙飞桐鹊隐，草蔓石鲸残。\n龙战知何极，乌栖转未安。\n幽燕多老将，壮气满桑干。",
        "dynasty": "宋",
        "collection_info": null
    },
    {
        "title": "野眺  其一",
        "author": "顾禧",
        "content": "遂惬耽幽兴，披襟坐水湾。\n松枯涛不作，鸥澹梦常闲。\n漏月宽樵径，吞星避钓环。\n年来悲跼蹐，聊此破愁颜。",
        "dynasty": "宋",
        "collection_info": null
    },
    {
        "title": "野眺  其二",
        "author": "顾禧",
        "content": "一径多幽色，孤云护短扉。\n閒阶竹影瘦，低岸稻花肥。\n委翠秋林晚，伤弓宿鸟稀。\n何时携斗酒，掬水弄清晖。",
        "dynasty": "宋",
        "collection_info": null
    },
    {
        "title": "野眺  其三",
        "author": "顾禧",
        "content": "缓步沿溪曲，幽寻惬赏心。\n散烟依瘦竹，开网活枯鲟。\n短袖仍牵树，秋声半捣砧。\n农谈喧隔岸，不畏世机深。",
        "dynasty": "宋",
        "collection_info": null
    },
    {
        "title": "野眺  其四",
        "author": "顾禧",
        "content": "乱世功名易，幽人愧素餐。\n草深迷乳兔，弓燥泣飞鸾。\n燐火排窗入，溪声带雨寒。\n行吟殊足乐，回首羡弹冠。",
        "dynasty": "宋",
        "collection_info": null
    },
    {
        "title": "林庇民保留宿夜话",
        "author": "顾禧",
        "content": "踪迹忘疏密，情怀历晦明。\n携琴时一至，倒屣辄相迎。\n枕发中郎秘，尊余北海酲。\n浣花多胜侣，风雨话深更。",
        "dynasty": "宋",
        "collection_info": null
    },
    {
        "title": "赠蓼庵上人",
        "author": "顾禧",
        "content": "曲径通禅室，藜床独着书。\n玄心栖物外，高论接皇初。\n雨过苔退淡，窗虚梅影疏。\n年年愁作客，为尔一停车。",
        "dynasty": "宋",
        "collection_info": null
    },
    {
        "title": "客湖上",
        "author": "顾禧",
        "content": "对酒拂吴钩，光随湖水流。\n碧寻堤上草，红落竹边楼。\n春老莺啼倦，山空鹤唳收。\n买花钱欲尽，何事再句留。",
        "dynasty": "宋",
        "collection_info": null
    },
    {
        "title": "洪善庆兴祖偕访昇上人即景次韵",
        "author": "顾禧",
        "content": "地僻僧栖隐，茆庵曲径通。\n云浮秋水白，霞夺蓼花红。\n野鸟当窗下，疏烟入画中。\n采菱人未散，归棹且从容。",
        "dynasty": "宋",
        "collection_info": null
    },
    {
        "title": "饮谭子钦斋",
        "author": "顾禧",
        "content": "取次梅花放，樽前白雪楼。\n人非分洛蜀，才岂逊曹刘。\n姜桂存余辣，芝兰忆旧游。\n文章千古事，未许卧南州。",
        "dynasty": "宋",
        "collection_info": null
    },
    {
        "title": "九日吴山",
        "author": "顾禧",
        "content": "第一峰头逢九日，振衣直上莫踌躇。\n丹梯苔冷仙人迹，祇树云深帝子居。\n图画天然看不厌，啸歌自得意何如。\n茱萸醉插游丝倦，雁影参差夕照余。",
        "dynasty": "宋",
        "collection_info": null
    },
    {
        "title": "送任文荐归闽",
        "author": "顾禧",
        "content": "意气深投倾盖时，惜君才大爱君痴。\n应知摩诘诗中画，都是将军画裏诗。\n放眼莫嫌吴地窄，探奇偏向禹陵迟。\n片帆千里悬明月，不屡滔滔九曲思。",
        "dynasty": "宋",
        "collection_info": null
    },
    {
        "title": "赠行省任古",
        "author": "顾禧",
        "content": "帝廷咨牧拥金瓯，南顾应宽万里忧。\n自是书屏多异绩，何劳仰屋嘆无筹。\n六桥垂柳萦苍佩，三竺飞花拂翠裘。\n遥望云山千里隔，福星欣照□□楼。",
        "dynasty": "宋",
        "collection_info": null
    },
    {
        "title": "过徐稚山居",
        "author": "顾禧",
        "content": "曲径秋高竹影斜，多君此日淡浮华。\n笛声远落幽人泪，月色清宜孺子家。\n世事尽劳五斗米，我来常醉一园花。\n不须更读閒情赋，元亮风流自足夸。",
        "dynasty": "宋",
        "collection_info": null
    },
    {
        "title": "苎邨烟雨",
        "author": "顾禧",
        "content": "湖南几曲石桥底，细雨蒙蒙暗碧溪。\n欸乃渔歌声不断，参差桑树望中迷。\n花田香散泥初湿，柳圃烟深莺乱啼。\n此地千年多买犊，耕男谁復怨征鼙。",
        "dynasty": "宋",
        "collection_info": null
    },
    {
        "title": "寄怀阎安中",
        "author": "顾禧",
        "content": "金门射策尽名贤，谁似江南阎子然。\n白虎谈经知独步，苍松入梦已多年。\n凌云赋笔雄千古，倒峡词源倾百川。\n若忆古人愁绝处，西陵花柳日芊眠。",
        "dynasty": "宋",
        "collection_info": null
    },
    {
        "title": "林庇民保以诗见赠次韵奉答",
        "author": "顾禧",
        "content": "萧萧竹影閒桐阴，有客携琴慰素心。\n秋老登楼频作赋，愁深抱膝共高吟。\n招寻丛桂香初散，快读残书酒满斟。\n莫恨龙门策未报，十年声价重南金。",
        "dynasty": "宋",
        "collection_info": null
    },
    {
        "title": "赠谭子钦惟寅",
        "author": "顾禧",
        "content": "临风长忆听涛吟，携铗重来感慨深。\n白首如新交自古，丹砂欲就老偏侵。\n猎微阁上传佳句，宿影亭前话夙心。\n花萼虽零月正朗，斗中元气待君斟。",
        "dynasty": "宋",
        "collection_info": null
    },
    {
        "title": "赠洪善庆兴祖和壁閒沈□□韵",
        "author": "顾禧",
        "content": "高卧烟萝饮上池，姓名独许古人知。\n我来欲补洪家传，入坐先寻沈约诗。\n舒卷閒云看不厌，参差玉蝶放偏迟。\n殷勤送客过方井，古道真堪照一时。",
        "dynasty": "宋",
        "collection_info": null
    },
    {
        "title": "同人看梅",
        "author": "顾禧",
        "content": "梅花引我入溪深，半绕青松半翠林。\n已耐岁寒成好友，还将春色作幽岑。\n苍烟踏破鞋无迹，明月挑来杖有心。\n赢得清芬盈客袖，莫愁归路暮云侵。",
        "dynasty": "宋",
        "collection_info": null
    },
    {
        "title": "游翠微山看桃",
        "author": "顾禧",
        "content": "梅花纔落见桃花，欲问桃源路转赊。\n直上翠微开眼界，饱餐赤饭养心芽。\n句留客屐诗中画，烂漫天真阁外霞。\n面壁老僧曾悟否，山猿已报夕阳斜。",
        "dynasty": "宋",
        "collection_info": null
    },
    {
        "title": "徐稚山林出诗见示因书其后",
        "author": "顾禧",
        "content": "论交常忆少年时，耐久如君倍足思。\n金马不移孺子节，石麟肯负志公期。\n经霜傲菊依幽径，漾月修篁种曲池。\n六客衔笺烂似锦，莫嫌野鹤故来迟。",
        "dynasty": "宋",
        "collection_info": null
    },
    {
        "title": "偕谭子钦惟寅游西樵",
        "author": "顾禧",
        "content": "江西美景闻天下，君上湖亭意若何。\n吞吐晴光千浪暖，卷舒云气两峰多。\n阳春有脚归花柳，芳草无心恋绮罗。\n力倦翻嫌花路浅，振衣再拟一同过。",
        "dynasty": "宋",
        "collection_info": null
    },
    {
        "title": "九日登浮屠",
        "author": "顾禧",
        "content": "浮屠百尺绝花尘，一望霜林暮色匀。\n啸傲自然能远俗，步趋何必不人。\n参军帽落嘲谁解，□□□残草作茵。\n却羡东篱陶处士，菊花犹插碧纱巾。",
        "dynasty": "宋",
        "collection_info": null
    },
    {
        "title": "独酌",
        "author": "顾禧",
        "content": "江色侵枫冷，松风入暮幽。\n莫愁樽酒尽，明月在高楼。",
        "dynasty": "宋",
        "collection_info": null
    },
    {
        "title": "登吴山作",
        "author": "顾禧",
        "content": "紫雁高飞晓雾浓，西风峭削玉芙蓉。\n谁携谢朓惊人句，更上吴山第一峰。",
        "dynasty": "宋",
        "collection_info": null
    },
    {
        "title": "偈十三首  其一",
        "author": "释慧空",
        "content": "山僧纔到雪岭，打就无底铁船。\n使人真觉海中，运载情与无情。",
        "dynasty": "宋",
        "collection_info": null
    },
    {
        "title": "偈十三首  其二",
        "author": "释慧空",
        "content": "雪峰五月五日，不假神符妙术。\n只有顶门一锥，铁佛也须汗出。",
        "dynasty": "宋",
        "collection_info": null
    },
    {
        "title": "偈十三首  其三",
        "author": "释慧空",
        "content": "千五百众雪山住，无麵软饼裹露柱。\n横咬竖饱便休，莫倚他门傍他户。",
        "dynasty": "宋",
        "collection_info": null
    },
    {
        "title": "偈十三首  其四",
        "author": "释慧空",
        "content": "月生一，上下四维无等匹。\n月生二，须弥拽脱虚空鼻。\n月生三，明正为南方尽南。",
        "dynasty": "宋",
        "collection_info": null
    },
    {
        "title": "偈十三首  其五",
        "author": "释慧空",
        "content": "雪峰山中解夏，三门开放两边。\n去底观音势至，来底文殊普贤。",
        "dynasty": "宋",
        "collection_info": null
    },
    {
        "title": "偈十三首  其六",
        "author": "释慧空",
        "content": "石霜山中独虎，生得三脚驴儿。\n走过萍实楚江，踢倒湖南长老。",
        "dynasty": "宋",
        "collection_info": null
    },
    {
        "title": "偈十三首  其七",
        "author": "释慧空",
        "content": "寒山舞，拾得笑，丰干一曲无羌调。\n啰啰哩，哩哩啰，近是秋林落叶多。",
        "dynasty": "宋",
        "collection_info": null
    },
    {
        "title": "偈十三首  其八",
        "author": "释慧空",
        "content": "法法本来法，无法无非法。\n何于一法中，有法有不法。",
        "dynasty": "宋",
        "collection_info": null
    },
    {
        "title": "偈十三首  其九",
        "author": "释慧空",
        "content": "低头不见地，仰面不见天。\n欲知白牛处，但看髑髅前。",
        "dynasty": "宋",
        "collection_info": null
    },
    {
        "title": "偈十三首  其一○",
        "author": "释慧空",
        "content": "一沤未起，古帆未挂。\n风信不来，无人举棹。",
        "dynasty": "宋",
        "collection_info": null
    },
    {
        "title": "偈十三首  其一一",
        "author": "释慧空",
        "content": "雪峰禅，无星子，只见升堂打鼓。\n赚得大众上来，近日山中有虎。\n长至令晨，颠言倒语。\n祖师心印，堪作何用。\n无位真人，屎也不直。\n独步青霄，徒夸好手。\n和泥合水，罕遇同流。",
        "dynasty": "宋",
        "collection_info": null
    },
    {
        "title": "偈十三首  其一二",
        "author": "释慧空",
        "content": "啐啄之机，暂时话计。\n清虚之理，不可依凭。\n执之失度，必入邪路。\n东海鲤鱼打一棒，陕府铁牛两角折。",
        "dynasty": "宋",
        "collection_info": null
    },
    {
        "title": "颂古  其一",
        "author": "释慧空",
        "content": "不是风兮不是幡，祖师端的广南蛮。\n夜深趁得曹溪渡，失却番禺两岸山。",
        "dynasty": "宋",
        "collection_info": null
    },
    {
        "title": "颂古  其二",
        "author": "释慧空",
        "content": "马师瞎却亮师眼，一入西山更不返。\n我有二十二藤条，寄与山中这担板。",
        "dynasty": "宋",
        "collection_info": null
    },
    {
        "title": "颂古  其三",
        "author": "释慧空",
        "content": "楚王城畔水东流，淮海维扬是九州。\n芦管一声春梦破，斜阳还在树梢头。",
        "dynasty": "宋",
        "collection_info": null
    },
    {
        "title": "颂古  其四",
        "author": "释慧空",
        "content": "说似一物则不中，箇是南岳让和尚。\n东山早曾与么来，带累同行俱吃棒。",
        "dynasty": "宋",
        "collection_info": null
    },
    {
        "title": "颂古  其五",
        "author": "释慧空",
        "content": "新妇骑驴阿家牵，潦倒禅翁雪满颠。\n不解炉头煨死火，客来偏爱出人前。",
        "dynasty": "宋",
        "collection_info": null
    },
    {
        "title": "颂古  其六",
        "author": "释慧空",
        "content": "大食波斯饮百杯，停杯把挹万人魁。\n送风使过黄牛峡，不问瞿塘滟滪堆。",
        "dynasty": "宋",
        "collection_info": null
    },
    {
        "title": "颂古  其七",
        "author": "释慧空",
        "content": "德山棒，临济喝，寸刃未施先败阙。\n丛林尽谓是上机，明眼衲僧也大屈。",
        "dynasty": "宋",
        "collection_info": null
    },
    {
        "title": "颂古  其八",
        "author": "释慧空",
        "content": "庞公惭愧全无，马祖慈悲心大。\n直饶吸尽西江，东山未向伊道。",
        "dynasty": "宋",
        "collection_info": null
    },
    {
        "title": "颂古  其九",
        "author": "释慧空",
        "content": "引鼻拽回野鸭，元来却是家鸡。\n不管晦明风雨，纔到五更便啼。",
        "dynasty": "宋",
        "collection_info": null
    },
    {
        "title": "颂古  其一○",
        "author": "释慧空",
        "content": "身披粗布伽梨，手把大木槵子。\n天寒坐火炉头，动是说蛇说虎。",
        "dynasty": "宋",
        "collection_info": null
    },
    {
        "title": "颂古  其一一",
        "author": "释慧空",
        "content": "我手何似佛手，拈起扇子擗口。\n打落帝释花冠，却是寒山扫箒。",
        "dynasty": "宋",
        "collection_info": null
    },
    {
        "title": "颂古  其一二",
        "author": "释慧空",
        "content": "我脚何似驴脚，车轮顿生八角。\n三千剎海波澄，一阵西风叶落。",
        "dynasty": "宋",
        "collection_info": null
    },
    {
        "title": "颂古  其一三",
        "author": "释慧空",
        "content": "人人尽有生缘，落花流出桃源。\n过后再寻无处，满簑烟雨渔村。",
        "dynasty": "宋",
        "collection_info": null
    },
    {
        "title": "颂古  其一四",
        "author": "释慧空",
        "content": "佛手驴脚生缘，三山影落中天。\n武帝多方学道，王乔端坐神仙。",
        "dynasty": "宋",
        "collection_info": null
    },
    {
        "title": "颂古  其一五",
        "author": "释慧空",
        "content": "一等作野狐，堂堂大丈夫。\n徐行青草岸，踏破洞庭湖。",
        "dynasty": "宋",
        "collection_info": null
    },
    {
        "title": "颂古  其一六",
        "author": "释慧空",
        "content": "灵云失脚，玄沙落堑，三十年冰河发焰。",
        "dynasty": "宋",
        "collection_info": null
    },
    {
        "title": "颂古  其一七",
        "author": "释慧空",
        "content": "钱塘潮头来，成都药市集。\n叵尀汝州风，吹落毛僧笠。",
        "dynasty": "宋",
        "collection_info": null
    },
    {
        "title": "颂古  其一八",
        "author": "释慧空",
        "content": "南瞻部洲鉏地，东弗于逮种麦。\n西瞿耶尼拽磨，北鬰单越吃麵。",
        "dynasty": "宋",
        "collection_info": null
    },
    {
        "title": "颂古  其一九",
        "author": "释慧空",
        "content": "百书不如一归家，千闻不如一见面。\n既归归见復何为，解道德山无佛殿。",
        "dynasty": "宋",
        "collection_info": null
    },
    {
        "title": "颂古  其二○",
        "author": "释慧空",
        "content": "泥人煅就九转丹，石女一吃乘飞鸾。\n天门九重弹指间，再拜天帝除天官。\n瓜期既及风驭还，海变桑田知几番。\n又寻东山访平安，去时与偈墨未干。",
        "dynasty": "宋",
        "collection_info": null
    },
    {
        "title": "颂古  其二一",
        "author": "释慧空",
        "content": "戳瞎大地众生眼，夺其一切资生物。\n尽情推入大火坑，听从阿耨池中出。\n然后为念普安慰真言，唵摩尼佛㖃屈聿。",
        "dynasty": "宋",
        "collection_info": null
    },
    {
        "title": "看洞山初和尚语",
        "author": "释慧空",
        "content": "两头蚯蚓呈三要，五眼胡孙念八还。\n老蚌吞除龙树月，瞎驴撞出赵州关。",
        "dynasty": "宋",
        "collection_info": null
    },
    {
        "title": "颂草堂老师付顶相赞后圆相",
        "author": "释慧空",
        "content": "六国朝阊阖，三山插杳冥。\n禅流相借问，冬后一阳生。",
        "dynasty": "宋",
        "collection_info": null
    },
    {
        "title": "览妙喜和尚衡阳示众",
        "author": "释慧空",
        "content": "海蚌直儱侗，不类海蠡儿。\n开口便见胆，也好与一槌。",
        "dynasty": "宋",
        "collection_info": null
    },
    {
        "title": "雪峰禅师真赞",
        "author": "释慧空",
        "content": "咸通已前，正与么㖿。\n绍兴之后，端的别别别。\n松山撑破秋空月，毬门有路没遮栏，五月取霜六月雪。",
        "dynasty": "宋",
        "collection_info": null
    },
    {
        "title": "草堂老师真赞",
        "author": "释慧空",
        "content": "随随昔昔，是这箇贼。\n簸土扬尘，驰南走北。\n一棒打杀，狗也不吃。\n后来不肖儿孙，箇箇一模脱出。",
        "dynasty": "宋",
        "collection_info": null
    },
    {
        "title": "造桥道者并诸化土写求  其一",
        "author": "释慧空",
        "content": "去一得三，添六成四。\n有口无舌，有眼无鼻。\n写得十成，以何为是。\n挂在大目溪头，恰似守桥土地。",
        "dynasty": "宋",
        "collection_info": null
    },
    {
        "title": "造桥道者并诸化土写求  其二",
        "author": "释慧空",
        "content": "这汉一生担版，垂老出来住院。\n清真气味全消，恶业因缘顿现。\n说禅罔圣欺凡，乞食走州历县。\n试看帧上传来，辊得成甚觜面。",
        "dynasty": "宋",
        "collection_info": null
    },
    {
        "title": "造桥道者并诸化土写求  其三",
        "author": "释慧空",
        "content": "咄这老冻齈，是甚么面孔。\n似马头又圆，谓驴耳不耸。\n有毒鳖鼻蛇，无底破漆桶。\n徧处持来搅聒，十分是箇灭胡种。",
        "dynasty": "宋",
        "collection_info": null
    },
    {
        "title": "幽岩禅师真赞",
        "author": "释慧空",
        "content": "一字不着划，古锦写回文。\n寒山指拾得，斗柄插雷门。",
        "dynasty": "宋",
        "collection_info": null
    },
    {
        "title": "圆悟禅师入灭说偈烧香",
        "author": "释慧空",
        "content": "濯锦江心一沤发，清涨四溟波浪阔。\n引得风流小玉归，无限龙鱼遭搅聒。\n紫罗帐裏明月珠，把作栗蒲撩乱榝。\n一方孤迥峭巍巍，十字纵横活鱍鱍。\n我昔堕渠齑瓮中，倔强依前淹不杀。\n而今寰宇幸清平，谁道岷峨在天末。\n昨夜西风撼太虚，石牛惊走泥牛喝。\n一吸沧溟彻底干，憍梵钵提长吐舌。\n大悲千眼擘不开，无言童子空忉怛。\n炷香为寿阿僧祇，绍兴五年八月八。",
        "dynasty": "宋",
        "collection_info": null
    },
    {
        "title": "南华利侍者持昺和尚语至疏山请校入版乃作偈送之谒序于徐大资",
        "author": "释慧空",
        "content": "曹溪大士出现世，谁其侍者道人利。\n雷轰电激槌拂间，涓滴无遗水传器。\n而今底事难覆藏，盖是火后茎茅长。\n未言字字负此老，且要浩浩流诸方。\n最初有箇譊讹处，徧示知音着何语。\n东山有语人未知，请问东湖老居士。",
        "dynasty": "宋",
        "collection_info": null
    },
    {
        "title": "送莫内翰五首  其一",
        "author": "释慧空",
        "content": "惊世文章梦裏花，出尘悟解眼中沙。\n怪来不打这鼓笛，亲见江西老作家。",
        "dynasty": "宋",
        "collection_info": null
    },
    {
        "title": "送莫内翰五首  其二",
        "author": "释慧空",
        "content": "一槌从使口如鼻，百炼谁知方入圆。\n莫怪野人高索价，从来佛祖不曾传。",
        "dynasty": "宋",
        "collection_info": null
    },
    {
        "title": "送莫内翰五首  其三",
        "author": "释慧空",
        "content": "黄龙室内三关语，赵老青州一布衫。\n何事临分无别说，则川庞老是同参。",
        "dynasty": "宋",
        "collection_info": null
    },
    {
        "title": "送莫内翰五首  其四",
        "author": "释慧空",
        "content": "试问同参参底事，华亭秋晚水如天。\n离鈎三寸无人会，风起芦花落钓船。",
        "dynasty": "宋",
        "collection_info": null
    },
    {
        "title": "送莫内翰五首  其五",
        "author": "释慧空",
        "content": "今者丛林走大声，不言无眼只无睛。\n愿公善保千钧重，莫管他家热椀鸣。",
        "dynasty": "宋",
        "collection_info": null
    },
    {
        "title": "次韵韩伯修学士读楞严见寄",
        "author": "释慧空",
        "content": "琉璃瓮中走却鳖，惊起波斯一夜寻。\n天晓不知何所见，大悲菩萨是观音。",
        "dynasty": "宋",
        "collection_info": null
    },
    {
        "title": "次游教授韵呈草堂老师  其一",
        "author": "释慧空",
        "content": "霜髪垂垂老不休，铁船无底更随流。\n儿孙莫讶得鱼少，盖谓翁翁是直鈎。",
        "dynasty": "宋",
        "collection_info": null
    },
    {
        "title": "次游教授韵呈草堂老师  其二",
        "author": "释慧空",
        "content": "北鬰之南瞻部洲，纵观谁是老人流。\n大千一网平收了，坐看儿童乱下鈎。",
        "dynasty": "宋",
        "collection_info": null
    },
    {
        "title": "辞草堂老师归闽",
        "author": "释慧空",
        "content": "短筇初把探深深，展尽神机被陆沉。\n搦杀未偿当日恨，翻身谁识此时心。\n不离左右金为土，别有生涯土作金。\n既去后来应请问，莫言曾到此山阴。",
        "dynasty": "宋",
        "collection_info": null
    },
    {
        "title": "送梦石归妙峰德云庵",
        "author": "释慧空",
        "content": "绍圣五年戊寅冬，王母吞却嘉州像。\n觉来扪腹喜且惊，一朝生出这和尚。\n鋭头长身碧两瞳，众聚说法声如钟。\n少年蹈断象骨路，出处大类飞山翁。\n老而益健难近傍，德山缩手临济让。\n善财尽力无处寻，又是经行别峰上。",
        "dynasty": "宋",
        "collection_info": null
    },
    {
        "title": "南询歌",
        "author": "释慧空",
        "content": "南询士，标致殊，发言落落中疏疏。\n瘦藤一握铁相似，孤身万里云不如。\n作者前，致一问，分明直得绳床震。\n失脚踏翻楼阁门，通身不挂毗卢印。\n佛祖言，甚热椀，一剑当头百非刬。\n大展禅宗定古今，火裏蝍蟟三隻眼。",
        "dynasty": "宋",
        "collection_info": null
    },
    {
        "title": "空王子",
        "author": "释慧空",
        "content": "空王子之空而灵，拈起钵饭忘了羹。\n一生看经不识字，总十二部为一句。\n一生说禅不动口，喷嚏也成师子吼。\n阿呵呵，黄面瞿昙争奈何。\n咄咄咄，是甚衲僧臭皮袜。",
        "dynasty": "宋",
        "collection_info": null
    },
    {
        "title": "又用前韵送僧",
        "author": "释慧空",
        "content": "空王子，出空门，敏于选佛讷于言。\n老少同科无异学，尽倾阿耨作词源。\n龙虎榜，辉干坤，一字元无作么分。\n汝见是汝为第一，我见是我作状元。\n有惊群，有独脱，可中丹桂和根拔。\n把作枯柴竈裏烧，谁能更着空王褐。\n只如剑，成家活，不犯锋铓有生杀。\n莫似章分句解徒，望却龙门头枿枿。",
        "dynasty": "宋",
        "collection_info": null
    },
    {
        "title": "禅人求偈",
        "author": "释慧空",
        "content": "禅家流，悟自己，开眼曹溪十万里。\n况行机路守心空，病渴移家阳燄裏。\n渴转渴，水又非。\n抬头不觉雁南飞。\n文殊堂裏万菩萨，大唐国内无禅师。\n或行棒，或行喝，棒喝交驰如电掣。\n不容眨眼入思惟，忽把虚空敲出骨。\n地神恶，天神悦，陕府铁牛得一橛。\n且等东山睡觉来，大掌连腮咄咄咄。",
        "dynasty": "宋",
        "collection_info": null
    },
    {
        "title": "送僧三首  其一",
        "author": "释慧空",
        "content": "蜀川老觉家潼川，怀中交子是铁钱。\n三年听讲大慈寺，执卷问之不识字。\n三年参禅大隋山，盖龟劫火犹颟顸。\n瞿塘忽放铁船下，不问滟滪堆如马。\n逆风使过荆湖南，焦荔林中来放憨。\n同风莫倚闽与蜀，饮水更须防蛊毒。",
        "dynasty": "宋",
        "collection_info": null
    },
    {
        "title": "送僧三首  其二",
        "author": "释慧空",
        "content": "支提天冠千眷属，龟山蔡柳两尊宿。\n总在参禅屋角头，开眼光光互相烛。\n参禅自是云水俦，四顾坤维有高躅。\n胜妙光中不肯留，六六要明三十六。\n当其行，歌一曲，春草青兮春水绿。\n东山老矣夫何言，纵有言兮不堪读。",
        "dynasty": "宋",
        "collection_info": null
    },
    {
        "title": "送僧三首  其三",
        "author": "释慧空",
        "content": "东山送人只一句，纔拟钦承喝出去。\n而今更向纸上求，大似因鹰拏死兔。\n猷禅猷禅知不知，坚坐守之无了时。\n趁取西风霜未落，泐潭百丈在江西。",
        "dynasty": "宋",
        "collection_info": null
    },
    {
        "title": "煨芋",
        "author": "释慧空",
        "content": "后生偷笑东山老，事无是非总曰好。\n布伽梨裏老病身，山芋头煨红软火。\n日暖婆娑林下行，天寒堆危火边坐。\n人问祖室今安危，对道我此煨芋好。",
        "dynasty": "宋",
        "collection_info": null
    },
    {
        "title": "与暠副寺",
        "author": "释慧空",
        "content": "衲僧之勇惟法战，铁作浑身犹百炼。\n不知谁是取雠家，直入南方行一转。\n上门上户眼如铃，有么有么机如电。\n剔起便行何处寻，声前句后新罗箭。",
        "dynasty": "宋",
        "collection_info": null
    },
    {
        "title": "送二僧之衡阳  其一",
        "author": "释慧空",
        "content": "闽蜀同风果同风，袈裟拔出鞋袋中。\n相逢古寺话俄顷，怪我称锤落深井。\n不忧佛日居衡阳，不忧无人振颓纲。\n却忧秋高霜月冷，铁牛夜度飞猿岭。",
        "dynasty": "宋",
        "collection_info": null
    },
    {
        "title": "送二僧之衡阳  其二",
        "author": "释慧空",
        "content": "衡阳老子一僧耳，打雨骂风无别伎。\n海上禅流未识渠，将谓三头仍六臂。\n两川迈往初不然，我喜其行重说偈。\n披秀庵前癞狗儿，要见衡阳只这是。",
        "dynasty": "宋",
        "collection_info": null
    },
    {
        "title": "寄支提禅师",
        "author": "释慧空",
        "content": "远听天冠化寺钟，孤烟明灭暮山重。\n念携挂壁木上座，问讯长沙岑大虫。\n大虫声威动海宇，老不与世同其波。\n卷藏风月付一室，落日春山狐兔多。\n威而不怒默常吼，寂子触之遭毒手。\n东山又似不知时，更来许露其家丑。",
        "dynasty": "宋",
        "collection_info": null
    },
    {
        "title": "又送出闽",
        "author": "释慧空",
        "content": "老人入我闽中居，如山有玉渊有珠。\n老人一日出山去，崖不自灵渊亦枯。\n我问天冠千眷属，如何不留老尊宿。\n飞鸾水急海天横，一道清辉照四明。",
        "dynasty": "宋",
        "collection_info": null
    },
    {
        "title": "送深书记  其一",
        "author": "释慧空",
        "content": "东海鲤鱼吞却海，西河师子口门大。\n金刚唤起足行神，还却赵州行脚债。",
        "dynasty": "宋",
        "collection_info": null
    },
    {
        "title": "送深书记  其二",
        "author": "释慧空",
        "content": "吹毛不是凡间铁，百匝千重唯一决。\n出头天外笑呵呵，喜得空生不曾说。",
        "dynasty": "宋",
        "collection_info": null
    },
    {
        "title": "与符侍者",
        "author": "释慧空",
        "content": "秀峰三圣堂中，符也曾职其事。\n节制火筯香匙，使得灯笼露柱。\n圣僧颈上下来，天台山中入去。\n通玄不是人间，忽雨忽晴忽雾。\n出门且莫匆匆，道取末后一句。",
        "dynasty": "宋",
        "collection_info": null
    },
    {
        "title": "谢丹山秀首座竹筇  其一",
        "author": "释慧空",
        "content": "老身一衲百无营，病骨人惊太瘦生。\n多谢枝筇解扶我，松阴石上听溪声。",
        "dynasty": "宋",
        "collection_info": null
    },
    {
        "title": "谢丹山秀首座竹筇  其二",
        "author": "释慧空",
        "content": "山中久住成老宿，云水五湖来弟兄。\n放下茶瓯答了话，把得拄杖东西行。",
        "dynasty": "宋",
        "collection_info": null
    },
    {
        "title": "叶居士施直裰求颂",
        "author": "释慧空",
        "content": "广南叶顺居士，施我褐紬直裰。\n比之七斤布衫，这个犹难提掇。\n天寒雪落便披，日暖风和即脱。\n脱着毕竟是谁，惭愧观音菩萨。",
        "dynasty": "宋",
        "collection_info": null
    },
    {
        "title": "送行上人归塔慧力空印和尚灵骨于西山",
        "author": "释慧空",
        "content": "古佛大塔广，量廓虚空界。\n凡圣位其中，如光无杂坏。\n出生与入灭，一一得自在。\n众生迷本心，当处自留碍。\n良哉空印师，火后灵骨在。\n凭谁密安置，有子如行辈。\n山为碧玉环，水作青罗带。\n巍巍镇巍巍，永下诸天拜。",
        "dynasty": "宋",
        "collection_info": null
    },
    {
        "title": "与沔上人",
        "author": "释慧空",
        "content": "参禅无悟处，如何得安乐。\n置之空劫前，即为空劫缚。\n任运日用中，拶着无不错。\n懵然百不理，奈此一络索。\n勇猛积勋修，翻成大过恶。\n端坐审思惟，不如更行脚。\n东山老病汉，闻之为喜跃。\n愿尔发足时，出门便蹈着。",
        "dynasty": "宋",
        "collection_info": null
    },
    {
        "title": "与虚上人",
        "author": "释慧空",
        "content": "止渴须是水，止饥须是饭。\n参禅须是悟，成佛不待旦。\n伽陀有底急，休来问老汉。\n既来无奈何，拄杖蓦头撺。",
        "dynasty": "宋",
        "collection_info": null
    },
    {
        "title": "与性上人",
        "author": "释慧空",
        "content": "汝知东山空，胸中无窖子。\n说禅瞎人眼，书偈污人纸。\n不知禅家流，于空何所取。\n脚要汝自行，死要汝自死。\n道不假他成，佛岂离自己。\n唯有老赵州，平生一则语。\n既是其中人，东山与之举。",
        "dynasty": "宋",
        "collection_info": null
    },
    {
        "title": "病起",
        "author": "释慧空",
        "content": "老僧头风，一月两发。\n见粥便呕，见饭便哕。\n死又不死，活又不活。\n使他诸人，冷地忙杀。\n观音势至，候饥候渴。\n文殊普贤，左提右掇。\n纔方起来，便翻着袜。\n不问是非，乃棒乃喝。\n呵呵云门，君子可入。",
        "dynasty": "宋",
        "collection_info": null
    },
    {
        "title": "与妙庵主",
        "author": "释慧空",
        "content": "至道之宗，备在尔躬。\n求之则远，守之不通。\n不求不守，奇哉灵叟。\n极离极微，应心应手。\n触目晴岚，到处成庵。\n捶呵弥勒，不与同龛。\n石虎抬头，泥牛入海。\n蓦札相逢，一场风采。",
        "dynasty": "宋",
        "collection_info": null
    },
    {
        "title": "颂古  其一",
        "author": "释慧空",
        "content": "梁魏山河本太平，无端容此老狐精。\n九年皮髓分张尽，隻履空棺更诳人。",
        "dynasty": "宋",
        "collection_info": null
    },
    {
        "title": "颂古  其二",
        "author": "释慧空",
        "content": "宗师一等把宗纲，鲁祖垂慈太着忙。\n璞玉浑金虽定价，往来多是不相当。",
        "dynasty": "宋",
        "collection_info": null
    },
    {
        "title": "颂古  其三",
        "author": "释慧空",
        "content": "庐陵米价忽相酬，巨宋山河四百州。\n青草渡头韩干马，绿杨阴裏戴嵩牛。",
        "dynasty": "宋",
        "collection_info": null
    },
    {
        "title": "颂古  其四",
        "author": "释慧空",
        "content": "藏身北斗道弥昌，三脚虾蟆着锦裆。\n多少病猫餐死鼠，日中抬首眼无光。",
        "dynasty": "宋",
        "collection_info": null
    },
    {
        "title": "颂古  其五",
        "author": "释慧空",
        "content": "杖林山下竹筋鞭，六月行人口吐烟。\n曾在祝融峰顶见，十分月出在平田。",
        "dynasty": "宋",
        "collection_info": null
    },
    {
        "title": "颂古  其六",
        "author": "释慧空",
        "content": "杖林山下竹筋鞭，生长由来古佛先。\n一击眼睛纔定动，又随烟雨过秦川。",
        "dynasty": "宋",
        "collection_info": null
    },
    {
        "title": "颂古  其七",
        "author": "释慧空",
        "content": "赵州老倒一禅和，勘破台山箇老婆。\n笑倒石门庵内客，一条济水过新罗。",
        "dynasty": "宋",
        "collection_info": null
    },
    {
        "title": "颂古  其八",
        "author": "释慧空",
        "content": "野鸭羽翼能几长，马师眼孔些子大。\n从他飞去拟何之，须待拽回遭笑怪。",
        "dynasty": "宋",
        "collection_info": null
    },
    {
        "title": "颂古  其九",
        "author": "释慧空",
        "content": "不是风兮不是幡，胡僧两耳带金环。\n分明有语无人会，又上高楼看远山。",
        "dynasty": "宋",
        "collection_info": null
    },
    {
        "title": "颂古  其一○",
        "author": "释慧空",
        "content": "不是幡兮不是风，毒蛇卧在酒杯中。\n寒山抚掌丰干笑，万里鸿沟属沛公。",
        "dynasty": "宋",
        "collection_info": null
    },
    {
        "title": "颂古  其一一",
        "author": "释慧空",
        "content": "不是风幡不是心，曹溪一路尽平沈。\n俊鹰岂肯篱边立，直透青霄万万寻。",
        "dynasty": "宋",
        "collection_info": null
    },
    {
        "title": "颂古  其一二",
        "author": "释慧空",
        "content": "十智同真验作家，可中毫忽不容差。\n若无师子翻身句，现在徒将面自夸。",
        "dynasty": "宋",
        "collection_info": null
    },
    {
        "title": "颂古  其一三",
        "author": "释慧空",
        "content": "古人悟处今人眼，善巧休为眼画眉。\n不见马头人厮扑，一拳打倒隻临时。",
        "dynasty": "宋",
        "collection_info": null
    },
    {
        "title": "颂古  其一四",
        "author": "释慧空",
        "content": "盲人端的有眼，铁牛通身无骨。\n不信问取桃花，便见灵云败阙。",
        "dynasty": "宋",
        "collection_info": null
    },
    {
        "title": "颂古  其一五",
        "author": "释慧空",
        "content": "桃花春暖尽情开，一见无疑颇俊哉。\n不是钓鱼船上客，无人把手上高台。",
        "dynasty": "宋",
        "collection_info": null
    },
    {
        "title": "颂古  其一六",
        "author": "释慧空",
        "content": "西来密意庭前柏，有语无语徒分拆。\n若是道人但举来，只么守株无了日。",
        "dynasty": "宋",
        "collection_info": null
    },
    {
        "title": "颂古  其一七",
        "author": "释慧空",
        "content": "咄哉王老师，赤穷身也卖。\n吃些油糍归，至今被人怪。",
        "dynasty": "宋",
        "collection_info": null
    },
    {
        "title": "颂古  其一八",
        "author": "释慧空",
        "content": "六国平来一瞬中，心王不动八方通。\n从前汗马无人见，只要重论盖代功。",
        "dynasty": "宋",
        "collection_info": null
    },
    {
        "title": "泐潭暹上人出示延福颂古三首索鄙语因用其韵赠之  其一",
        "author": "释慧空",
        "content": "马驹踏杀天下人，炙地熏天气转腥。\n百岁翁翁开口笑，江西从此足人行。",
        "dynasty": "宋",
        "collection_info": null
    },
    {
        "title": "泐潭暹上人出示延福颂古三首索鄙语因用其韵赠之  其二",
        "author": "释慧空",
        "content": "引鼻牵回野鸭儿，升堂卷席便高飞。\n后来要识吾宗旨，试看而今是甚时。",
        "dynasty": "宋",
        "collection_info": null
    },
    {
        "title": "泐潭暹上人出示延福颂古三首索鄙语因用其韵赠之  其三",
        "author": "释慧空",
        "content": "千年滞货无人顾，拈起从教着价看。\n一口直饶酬得过，泐潭山更过西山。",
        "dynasty": "宋",
        "collection_info": null
    },
    {
        "title": "览赵州语",
        "author": "释慧空",
        "content": "赵州借得空生口，便自纵横师子吼。\n问其佛性狗子无，问其甲子苏州有。\n而今此口还空生，古佛依前成漏逗。\n掀翻海岳觅知音，箇箇看来日中斗。",
        "dynasty": "宋",
        "collection_info": null
    },
    {
        "title": "大士讲经",
        "author": "释慧空",
        "content": "两口明明一无舌，同死同生为吾决。\n那咤顶上吃蒺蔾，金刚脚下流出血。",
        "dynasty": "宋",
        "collection_info": null
    },
    {
        "title": "石门庵偶作",
        "author": "释慧空",
        "content": "百炼黄金铸铁牛，十分高价与人酬。\n台前不有花含笑，应是东山一夏休。",
        "dynasty": "宋",
        "collection_info": null
    },
    {
        "title": "冬至",
        "author": "释慧空",
        "content": "冬后一阳生，东君曾未睹。\n百草总不知，梅花先漏泄。\n钟声出远林，雁阵横残月。\n更拟问如何，弄巧翻成拙。",
        "dynasty": "宋",
        "collection_info": null
    },
    {
        "title": "巨风行  其一",
        "author": "释慧空",
        "content": "海山一雨三日风，折木举屋如飞蓬。\n路人惊窜居人泣，平地乃是洪涛中。",
        "dynasty": "宋",
        "collection_info": null
    },
    {
        "title": "巨风行  其二",
        "author": "释慧空",
        "content": "有生何处得安稳，方寸是为风火本。\n看来出尔方寸间，雨霁风休海天远。",
        "dynasty": "宋",
        "collection_info": null
    },
    {
        "title": "拟月",
        "author": "释慧空",
        "content": "圆时缺处何曾有，缺处圆时自俨然。\n举世尽随圆缺走，几人透出未生前。",
        "dynasty": "宋",
        "collection_info": null
    },
    {
        "title": "拟山居",
        "author": "释慧空",
        "content": "古人缚屋山头住，十年不行山下路。\n终朝两眼挂枯松，不忧无米但觅句。\n满屋风声合雨声，半壁山云杂山雾。\n于中只么过此生，犹胜时人三五步。",
        "dynasty": "宋",
        "collection_info": null
    },
    {
        "title": "食荀",
        "author": "释慧空",
        "content": "机泉捣秔炊明玑，竹根烧笋然竹枝。\n锦綳稚子犊献角，玉版阿师囊颖锥。\n同槃苦觉风味好，对客不知寒涕垂。\n古来山林例穷饿，藜苋诳腹蕨充饥。\n我今一饱万想灭，老马释羁牛脱縻。\n南山苍苍入箕踞，凉月冏冏生谈犀。\n公无说与市朝予，啄腐吞腥渠得知。",
        "dynasty": "宋",
        "collection_info": null
    },
    {
        "title": "与梦石分岁",
        "author": "释慧空",
        "content": "岁尽人人有可分，翁今分岁亦随群。\n饼翻溪上团团月，鲙缕檐间细细云。\n漱壑醴泉春万斛，堆槃珠柳雪千斤。\n两翁一饱风颠在，倦仆饥僮总未闻。",
        "dynasty": "宋",
        "collection_info": null
    },
    {
        "title": "无规矩",
        "author": "释慧空",
        "content": "赫日光中强作主，忽然霹雳声中死。\n仰观不见太虚空，俯视分明无寸土。\n跨瞎驴，追猛虎，百战场中有文武。\n老来信手斫方圆，从教人笑无规矩。",
        "dynasty": "宋",
        "collection_info": null
    },
    {
        "title": "春日示众",
        "author": "释慧空",
        "content": "青帝一微笑，恩光遍剎尘。\n如何百草上，刚有未明人。\n人人当节令，合故竟开新。\n东山拄杖子，也自黑粼皴。",
        "dynasty": "宋",
        "collection_info": null
    },
    {
        "title": "和直指春日未众  其一",
        "author": "释慧空",
        "content": "庵前乌龟久不见，一夜雷雨忽然出。\n东山老汉眼𪾾痴，近前问讯定光佛。",
        "dynasty": "宋",
        "collection_info": null
    },
    {
        "title": "和直指春日未众  其二",
        "author": "释慧空",
        "content": "直指示众重说偈，瞿昙舍身得其半。\n东山和出一字无，擘破面门君自看。",
        "dynasty": "宋",
        "collection_info": null
    },
    {
        "title": "览印无在语",
        "author": "释慧空",
        "content": "老胡遗下一则语，匝地普天无不举。\n倾湫倒岳是家常，物义不伤多莽卤。\n螗螂莫笑夏蜩痴，甘草酷似黄连苦。\n黄连苦，南泉不打盐官鼓。",
        "dynasty": "宋",
        "collection_info": null
    },
    {
        "title": "松斋直指因吃粽与兄弟论铁酸豏金刚圈栗棘蓬话作三偈见寄合为一偈酬之",
        "author": "释慧空",
        "content": "直指吃粽被粽赚，吐出多年铁酸豏。\n俊鹰纔见插天飞，饿狗床根争咂啖。\n忽然变作蒲与圈，鹰也迷踪狗也奔。\n百年滞货无人要，千里持来访我门。\n象牙不出老鼠口，富贵或生穷相手。\n倒把春风二月花，满劝松斋一杯酒。",
        "dynasty": "宋",
        "collection_info": null
    },
    {
        "title": "别刘师美  其一",
        "author": "释慧空",
        "content": "世故熏人易变初，谁能变处即如如。\n相看有道遽难说，且可还家深读书。",
        "dynasty": "宋",
        "collection_info": null
    },
    {
        "title": "别刘师美  其二",
        "author": "释慧空",
        "content": "十年倦客思深隐，江北江南千万峰。\n今后故人应念我，有书何处觅行踪。",
        "dynasty": "宋",
        "collection_info": null
    },
    {
        "title": "某得银杏不食种之庵前见者曰是三十年乃生公老矣能待之乎某不答作曰",
        "author": "释慧空",
        "content": "蟠桃一实三千年，银杏着子三十载。\n老僧只作旦暮看，汝莫匆匆宜少待。\n阶前始芽今出屋，便是携篮走僮仆。\n伴我东园看菜归，与汝煎茶剥柔玉。",
        "dynasty": "宋",
        "collection_info": null
    },
    {
        "title": "尤溪补陀岩",
        "author": "释慧空",
        "content": "岩下溪声倾法雨，岩头云树耸华冠。\n游人不入普门境，只作青山绿水看。",
        "dynasty": "宋",
        "collection_info": null
    },
    {
        "title": "通海井",
        "author": "释慧空",
        "content": "疾风驾海生春潮，岩根石井澹不摇。\n是中何曾得通理，而以名字悬岩腰。\n道人眼空君勿怪，大小混融无杂坏。\n呼僮探井濡砚时，是君砚中有沧海。",
        "dynasty": "宋",
        "collection_info": null
    },
    {
        "title": "静香轩",
        "author": "释慧空",
        "content": "种竹竹既立，艺兰兰亦芳。\n炉熏安用许，静极自生香。\n十客九常在，古人今不忘。\n如何杜陵老，独喜赞公房。",
        "dynasty": "宋",
        "collection_info": null
    },
    {
        "title": "听雨亭",
        "author": "释慧空",
        "content": "我行台雁之中途，一年两憩安公庐。\n不知昔人去此远，但见水石清而虚。\n向来颇读有则语，悬水潇潇日夜举。\n道人似欲暗投明，故立此亭名听雨。\n客如镜清老更痴，入流截流谁得知。\n愿公竹扉且常启，我或发兴来无时。",
        "dynasty": "宋",
        "collection_info": null
    },
    {
        "title": "东庵泉铭",
        "author": "释慧空",
        "content": "修竹盈门，寒泉迸石。\n此老何为，居之终日。\n泉知说法，竹亦能禅。\n洞山五位，临济三玄。",
        "dynasty": "宋",
        "collection_info": null
    },
    {
        "title": "四威仪  其一",
        "author": "释慧空",
        "content": "行，忘其麤操得人憎。\n一举足，趯倒佛前灯。",
        "dynasty": "宋",
        "collection_info": null
    },
    {
        "title": "四威仪  其二",
        "author": "释慧空",
        "content": "住，对火浩歌敲火筋。\n有客来，炉中出煨芋。",
        "dynasty": "宋",
        "collection_info": null
    },
    {
        "title": "四威仪  其三",
        "author": "释慧空",
        "content": "坐，入夏嚫钱无一箇。\n催免丁，县裏公人到。",
        "dynasty": "宋",
        "collection_info": null
    },
    {
        "title": "四威仪  其四",
        "author": "释慧空",
        "content": "卧，合眼干坤都盖过。\n没人知，晨鸡刚说破。",
        "dynasty": "宋",
        "collection_info": null
    },
    {
        "title": "四威仪  其五",
        "author": "释慧空",
        "content": "行，两袖清风一瘦藤。\n人见玩，南寺打斋僧。",
        "dynasty": "宋",
        "collection_info": null
    },
    {
        "title": "四威仪  其六",
        "author": "释慧空",
        "content": "住，五合黄陈半瓢醋。\n见客来，般般皆要做。",
        "dynasty": "宋",
        "collection_info": null
    },
    {
        "title": "四威仪  其七",
        "author": "释慧空",
        "content": "坐，鼻孔婪巉眼睛大。\n也有人，一见横趋过。",
        "dynasty": "宋",
        "collection_info": null
    },
    {
        "title": "四威仪  其八",
        "author": "释慧空",
        "content": "卧，鼻息雷鸣撼邻座。\n忽翻身，铁蛇横大道。",
        "dynasty": "宋",
        "collection_info": null
    },
    {
        "title": "幽岩头陀求化",
        "author": "释慧空",
        "content": "火后幽岩山，中有四在句。\n院在要人兴，钟在要人铸。\n道在要人行，佛在要人做。\n头陀寒拾流，四句尽分付。",
        "dynasty": "宋",
        "collection_info": null
    },
    {
        "title": "与郛郎作骨董羹四首  其一",
        "author": "释慧空",
        "content": "诗人例穷无可佳，借蔬贷粟东西家。\n胸中一字不疗馁，奈此满箧皆云霞。\n郛郎之贫亦相似，眼高视世如空花。\n两翁相值且相煦，薄糁藜羹终胜茶。",
        "dynasty": "宋",
        "collection_info": null
    },
    {
        "title": "与郛郎作骨董羹四首  其二",
        "author": "释慧空",
        "content": "诗人说尽山中佳，一原春色秦人家。\n松自宫商竹自羽，空明楼观溪明霞。\n微言到耳万世事，香气熏人百种花。\n同栏立尽听吾语，蟹眼汤成催客茶。",
        "dynasty": "宋",
        "collection_info": null
    },
    {
        "title": "与郛郎作骨董羹四首  其三",
        "author": "释慧空",
        "content": "寒士百葅食藉佳，敢比八珍五侯家。\n分甘长贫体生粟，谁能一饱面发霞。\n自羹青松烧芦菔，更杂石耳相天花。\n愿留佳士宿清昼，细引鑪香深炷茶。",
        "dynasty": "宋",
        "collection_info": null
    },
    {
        "title": "与郛郎作骨董羹四首  其四",
        "author": "释慧空",
        "content": "上天既雨晴亦佳，黄云满壠金满家。\n政须与子加餐饭，何苦预人三咽霞。\n今年明年吾自老，十日五日梅当花。\n岂无诗力御强敌，已作睡魔闻酽茶。",
        "dynasty": "宋",
        "collection_info": null
    },
    {
        "title": "四景  其一",
        "author": "释慧空",
        "content": "沙寒雪后天，鳬雁将俦侣。\n独怪蓑笠翁，维舟一归去。",
        "dynasty": "宋",
        "collection_info": null
    },
    {
        "title": "四景  其二",
        "author": "释慧空",
        "content": "野阔烟迷树，江清水学天。\n白鸥盖具眼，终日老人边。",
        "dynasty": "宋",
        "collection_info": null
    },
    {
        "title": "四景  其三",
        "author": "释慧空",
        "content": "急雨近欲黑，斜晖远更明。\n倚楼谁氏子，兴与大江横。",
        "dynasty": "宋",
        "collection_info": null
    },
    {
        "title": "四景  其四",
        "author": "释慧空",
        "content": "快霁初无象，豁然千里间。\n十年归客眼，一点沃洲山。",
        "dynasty": "宋",
        "collection_info": null
    },
    {
        "title": "赠吴晦叔雪峰造金刚",
        "author": "释慧空",
        "content": "执金刚神安法界，塑之年深亦復坏。\n居士有力如金刚，一念成就金刚王。\n魔尘不飞佛日光，门外人趋选佛场。",
        "dynasty": "宋",
        "collection_info": null
    },
    {
        "title": "送湖州觉化主",
        "author": "释慧空",
        "content": "佛子汝知世界海，有等世界多宝藏。\n于中凡圣情非情，靡不皆依此宝住。\n或取而有为悭贪，或舍而亡为孤露。\n有亡取舍纷其怀，是皆未知真宝所。\n佛子汝宜入世间，开示人人令自悟。\n求心不有法本无，令此宝藏自然至。\n善诸一身宝不增，散之万有宝犹故。\n以此奉供天人师，佛子是名真供养。",
        "dynasty": "宋",
        "collection_info": null
    },
    {
        "title": "和无在木蛇歌",
        "author": "释慧空",
        "content": "小小蛇儿大大身，曾吞众象空巴陵。\n归蟠故山骨欲槁，混入草木人更征。\n瞎屡生，甚手脚，不善提持休捉摸。\n枯木形骸似等闲，触着伤人毒无药。\n寿昌师，怜老病，远远遣来相问讯。\n拟欲庵头伴老夫，预忧十月霜风劲。\n着把火，津送渠，依旧令教侍坐隅。\n重告之曰，蛇乎蛇乎，当如云门应机忽突出，莫学严阳到老安其庐。",
        "dynasty": "宋",
        "collection_info": null
    },
    {
        "title": "劝德上人莫作言语",
        "author": "释慧空",
        "content": "凡物得其时则鸣，鸣之大者唯雷霆。\n使雷常鸣不以节，人忘修省孰震惊。\n往时耆年深此旨，十度发言九度已。\n更有宝云多口师，每见僧来面壁耳。\n岂似而今文字禅，骈头并驾争后先。\n愿公藏此千钧重，等闲不射射必中。",
        "dynasty": "宋",
        "collection_info": null
    },
    {
        "title": "草堂老师与靖名庵曰顿",
        "author": "释慧空",
        "content": "缩脚水上横行，掉臂空中直过。\n无端此箇老人，特地与伊注破。",
        "dynasty": "宋",
        "collection_info": null
    },
    {
        "title": "送清知客",
        "author": "释慧空",
        "content": "从生至老只这汉，历历孤明没形段。\n虽无形段却淆讹，要是红炉千万煅。\n如今何处是红炉，两浙江南试行看。\n空生老矣浑不知，栽松只在寒岩畔。",
        "dynasty": "宋",
        "collection_info": null
    },
    {
        "title": "送僧归凈众",
        "author": "释慧空",
        "content": "君不见昔日贵湖抛保福，苎溪溪畔曾叮嘱。\n汝归东海我归山，鸟道行人难措足。\n又不见无隐当年隐石师，独傍岩阿烧栗皮。\n尘埃扰扰未归客，四壁生涯说向谁。\n我今不向石师住，贵湖亦非吾住处。\n溪边流水自西东，岩畔栗皮任堆聚。\n信脚来到五华峰，峰头重整旧家风。\n为报漳泉诸道友，吉山元是福山翁。",
        "dynasty": "宋",
        "collection_info": null
    },
    {
        "title": "顿庵  其一",
        "author": "释慧空",
        "content": "万行不修，僧祇不历。\n千佛数中，位居第一。",
        "dynasty": "宋",
        "collection_info": null
    },
    {
        "title": "顿庵  其二",
        "author": "释慧空",
        "content": "龙女献珠成佛，善财弹指入门。\n若到顿庵门下，一时且作儿孙。",
        "dynasty": "宋",
        "collection_info": null
    },
    {
        "title": "无心道人梁长道以偈见寄次韵",
        "author": "释慧空",
        "content": "法从本有何曾有，心自元无不用无。\n试问大雄山下虎，何如千里踏人驹。",
        "dynasty": "宋",
        "collection_info": null
    },
    {
        "title": "和慧知微雪韵",
        "author": "释慧空",
        "content": "覆盖干坤似有功，洞然明白却无踪。\n其如未识无踪意，屑玉霏霏落眼中。",
        "dynasty": "宋",
        "collection_info": null
    },
    {
        "title": "慧知微以布衫送寿昌可师有偈答之戏成四首  其一",
        "author": "释慧空",
        "content": "一物全无尽力担，相逢江北又江南。\n向来贴肉那堪语，更着渠侬一布衫。",
        "dynasty": "宋",
        "collection_info": null
    },
    {
        "title": "慧知微以布衫送寿昌可师有偈答之戏成四首  其二",
        "author": "释慧空",
        "content": "着时人显衫还隐，不着人亡衫却存。\n隐显存亡是何物，黄金铸出铁昆崙。",
        "dynasty": "宋",
        "collection_info": null
    },
    {
        "title": "慧知微以布衫送寿昌可师有偈答之戏成四首  其三",
        "author": "释慧空",
        "content": "寸丝不挂鱼游网，万善严身月入云。\n若是寿昌端的处，明年一领更烦君。",
        "dynasty": "宋",
        "collection_info": null
    },
    {
        "title": "慧知微以布衫送寿昌可师有偈答之戏成四首  其四",
        "author": "释慧空",
        "content": "普贤高繫象王袴，妙德长拖师子衫。\n遣向寿昌为侍者，一人不肯一人甘。",
        "dynasty": "宋",
        "collection_info": null
    },
    {
        "title": "送可师归西山兼简法华无证",
        "author": "释慧空",
        "content": "半世几离合，翛然无住身。\n又为一去客，元是再来人。\n野宿风鸣雪，江行梅破春。\n两翁如问我，为话鬓毛新。",
        "dynasty": "宋",
        "collection_info": null
    },
    {
        "title": "雪堂仍旧老师和予送可师新字韵见招復作五首寄之兼呈无证  其一",
        "author": "释慧空",
        "content": "梦历百城路，笑翻床上身。\n惟应箇些子，所以见吾人。\n玉藴西山重，花开南浦春。\n异时冰雪裏，仍旧一枝新。",
        "dynasty": "宋",
        "collection_info": null
    },
    {
        "title": "雪堂仍旧老师和予送可师新字韵见招復作五首寄之兼呈无证  其二",
        "author": "释慧空",
        "content": "不触波澜手，而彰名句身。\n向来天上寺，得此眼中人。\n一别湘湖路，三回岭海春。\n何时清夜坐，听我话韶新。",
        "dynasty": "宋",
        "collection_info": null
    },
    {
        "title": "雪堂仍旧老师和予送可师新字韵见招復作五首寄之兼呈无证  其三",
        "author": "释慧空",
        "content": "干戈平定日，湖海倦游身。\n况得君为社，招呼我辈人。\n初无家似燕，宜有喜如春。\n悬想西山下，雨余钟鼓新。",
        "dynasty": "宋",
        "collection_info": null
    },
    {
        "title": "雪堂仍旧老师和予送可师新字韵见招復作五首寄之兼呈无证  其四",
        "author": "释慧空",
        "content": "妙湛清虚理，芭蕉立井身。\n惟君俱得地，独我不如人。\n书辱寒温问，茶分安乐春。\n殷勤拜佳赐，自汲井花新。",
        "dynasty": "宋",
        "collection_info": null
    },
    {
        "title": "雪堂仍旧老师和予送可师新字韵见招復作五首寄之兼呈无证  其五",
        "author": "释慧空",
        "content": "木蛇头带角，古路独横身。\n大有傍观者，初无踏着人。\n病来思自养，此去或同春。\n送老须何物，窗明贝叶新。",
        "dynasty": "宋",
        "collection_info": null
    },
    {
        "title": "送人化修上  其一",
        "author": "释慧空",
        "content": "尔祖传家唯此钵，中虽无物不忧贫。\n持从闹市门头过，倒廪倾囷自有人。",
        "dynasty": "宋",
        "collection_info": null
    },
    {
        "title": "送人化修上  其二",
        "author": "释慧空",
        "content": "尽谓黄龙山裏龙，弥年翻去碧潭空。\n君行为报居人道，遐迩虽殊一雨同。",
        "dynasty": "宋",
        "collection_info": null
    },
    {
        "title": "送化士",
        "author": "释慧空",
        "content": "洞山身如椰子大，不畜粒米与茎菜。\n无人烟处门打开，接待方来也奇怪。\n吉山从作山中主，只用十方菩萨子。\n二时钟鼓不曾亏，是汝持来还供汝。\n两翁同中具生杀，明眼高流试提拨。\n可中见得无少差，是谓能持吉山钵。",
        "dynasty": "宋",
        "collection_info": null
    },
    {
        "title": "送茶化士  其一",
        "author": "释慧空",
        "content": "建溪深与吉山邻，胜气潜通不在陈。\n但看吉山茶椀裏，雪花时现建溪春。",
        "dynasty": "宋",
        "collection_info": null
    },
    {
        "title": "送茶化士  其二",
        "author": "释慧空",
        "content": "五湖云水访山家，不问亲疏尽与茶。\n若省此茶来处者，出门风摆绿杨斜。",
        "dynasty": "宋",
        "collection_info": null
    },
    {
        "title": "送茶化士  其三",
        "author": "释慧空",
        "content": "正味森严来处异，丛林多用显家风。\n赵州一味客心尽，风穴三巡主意浓。\n要使人人开睡眼，且烦小小现神通。\n郝源北苑大云际，尽入吉山茶椀中。",
        "dynasty": "宋",
        "collection_info": null
    },
    {
        "title": "送宗上人游方",
        "author": "释慧空",
        "content": "华峰壁立为初友，雁宕深奇为指南。\n临济儿孙上封老，见今说法在灵岩。",
        "dynasty": "宋",
        "collection_info": null
    },
    {
        "title": "送琏兄之云门",
        "author": "释慧空",
        "content": "人言学禅如学射，误得同流走天下。\n梦中射落蟭螟窠，开眼看来无缝罅。\n无缝罅兮不为差，万煅鑪中寻尾靶。\n翻身筑着老云门，从古风颠称普化。",
        "dynasty": "宋",
        "collection_info": null
    },
    {
        "title": "送泽化士兼简云门延福二老  其一",
        "author": "释慧空",
        "content": "青蛇在握心方壮，赤骥追风路不遥。\n透得云门铁关过，海涛声撼洛阳桥。",
        "dynasty": "宋",
        "collection_info": null
    },
    {
        "title": "送泽化士兼简云门延福二老  其二",
        "author": "释慧空",
        "content": "吉山何啻百弥卢，袖裏携来一物无。\n前路逢人即拈出，不知谁是赤鬚胡。",
        "dynasty": "宋",
        "collection_info": null
    },
    {
        "title": "送泽化士兼简云门延福二老  其三",
        "author": "释慧空",
        "content": "过了云门更好看，前头孤峻有姜山。\n三关一箭收功后，南海波斯念八还。",
        "dynasty": "宋",
        "collection_info": null
    },
    {
        "title": "送巾扇街坊",
        "author": "释慧空",
        "content": "华巾未解心中结，阿难有理难伸说。\n犀牛扇破索牛儿，盐官为物心偏切。\n上人幸是手眼亲，独用双拈此时节。\n一条秋水凈无痕，八面清风消恼热。",
        "dynasty": "宋",
        "collection_info": null
    },
    {
        "title": "送知殿  其一",
        "author": "释慧空",
        "content": "西天胡子没髭鬚，南北禅和苦觅渠。\n合眼相逢开眼笑，君山点破洞庭湖。",
        "dynasty": "宋",
        "collection_info": null
    },
    {
        "title": "送知殿  其二",
        "author": "释慧空",
        "content": "人人尽有光明，只恐点时不到。\n试携投子油瓶，一一与伊按过。",
        "dynasty": "宋",
        "collection_info": null
    },
    {
        "title": "送知殿  其三",
        "author": "释慧空",
        "content": "诸佛光中众生，众生光中诸佛。\n若明生佛一如，便见重重涉入。",
        "dynasty": "宋",
        "collection_info": null
    },
    {
        "title": "送知殿  其四",
        "author": "释慧空",
        "content": "修廊下夜沈沈，古殿中香冉冉。\n要参过去灯明，只在如今一点。",
        "dynasty": "宋",
        "collection_info": null
    },
    {
        "title": "送知殿  其五",
        "author": "释慧空",
        "content": "黑月夜中无别，行人下足即疑。\n须得之灯发现，令渠是处光辉。",
        "dynasty": "宋",
        "collection_info": null
    },
    {
        "title": "送街坊",
        "author": "释慧空",
        "content": "道在未能速说，钵空且要人持。\n蓦地街头筑着，方知此老慈悲。",
        "dynasty": "宋",
        "collection_info": null
    },
    {
        "title": "送疏山化主",
        "author": "释慧空",
        "content": "疏山开山矮师叔，手中木蛇称最毒。\n近江无水山无柴，我昔到时无不足。\n休论苦瓠与甜瓜，是圣是凡同一家。\n但看开山好基业，与伊随分着些些。",
        "dynasty": "宋",
        "collection_info": null
    },
    {
        "title": "次韵知微无外石门相会",
        "author": "释慧空",
        "content": "铁牛插翅快于鹘，石虎抬头惊倒人。\n笑把方山轻捩转，几多游子失关津。",
        "dynasty": "宋",
        "collection_info": null
    },
    {
        "title": "送照上人",
        "author": "释慧空",
        "content": "五华崷崒白云中，送尽行人是此峰。\n若问此峰何面目，但言瓶锡住经冬。",
        "dynasty": "宋",
        "collection_info": null
    },
    {
        "title": "送復上人之雪窦",
        "author": "释慧空",
        "content": "復也虽少年，其志亦猛烈。\n发足指乳峰，赤手探虎穴。\n直须得虎归，不可只么说。\n送之披秀前，岁暮千峰雪。",
        "dynasty": "宋",
        "collection_info": null
    },
    {
        "title": "送超侍者",
        "author": "释慧空",
        "content": "空生众中居，似欠人偈债。\n超禅归临安，亦来相恼害。\n布袋连底翻，一还无復载。\n闭门卷新经，后来且莫怪。\n去去称何言，西湖莲子大。",
        "dynasty": "宋",
        "collection_info": null
    },
    {
        "title": "疏山作餬饼草堂老师出语云色香味触具四尘且道餬饼具几尘是时众皆无语老师末后云大刀三十口以颂系其后",
        "author": "释慧空",
        "content": "一处打开，五处捏就。\n中下之流，槌声断后。",
        "dynasty": "宋",
        "collection_info": null
    },
    {
        "title": "送化士",
        "author": "释慧空",
        "content": "一偈普送诸人，诸人同乘一偈。\n持遍万户千门，箇箇不落第二。\n有则直是当阳，无则极难回避。\n有无二彼俱收，丹山与汝巴鼻。",
        "dynasty": "宋",
        "collection_info": null
    },
    {
        "title": "和彦忱舍弟与保寿灵空老二首  其一",
        "author": "释慧空",
        "content": "家山虽好未安住，邻寺有僧时访寻。\n拈出毛头生死海，打翻归去笑吟吟。",
        "dynasty": "宋",
        "collection_info": null
    },
    {
        "title": "和彦忱舍弟与保寿灵空老二首  其二",
        "author": "释慧空",
        "content": "鼻孔当阳曾嗟却，眼睛在眼费追寻。\n一朝眼在鼻孔上，和得灵空雪子吟。",
        "dynasty": "宋",
        "collection_info": null
    },
    {
        "title": "送白兄归豫章",
        "author": "释慧空",
        "content": "我今懒说偈，汝亦莫言别。\n莫归刚要归，不说又着说。\n土宿骑黄牛，旌阳铸生铁。\n老胡道未行，当门齿先折。\n三年留客归，一等是饶舌。\n努力慎长途，春寒天欲雪。",
        "dynasty": "宋",
        "collection_info": null
    },
    {
        "title": "送智道者",
        "author": "释慧空",
        "content": "宛陵道者菩萨，化遍东吴今到此。\n干戈丛裏月行空，忧苦海中莲出水。\n知空曾见老衡阳，冷火枯床同夜雨。\n大有衡阳跳竈儿，珍重此行俱访取。",
        "dynasty": "宋",
        "collection_info": null
    },
    {
        "title": "送尧恺二上人",
        "author": "释慧空",
        "content": "四山如壁不可去，当处如火不可住。\n上人既是要游方，可中须得超方句。\n珍重便行万八千，通霄有路恒沙数。\n不落平常试道者。\n道道若道未得，此去秦溪有直指。\n老子若能见之，必为汝道。",
        "dynasty": "宋",
        "collection_info": null
    },
    {
        "title": "与洪兄",
        "author": "释慧空",
        "content": "无伤机器微，我此法门大。\n万殊纷目前，一衲俱盖过。\n天外出头来，众中交脚坐。\n佛祖是伊成，未言遭一唾。",
        "dynasty": "宋",
        "collection_info": null
    },
    {
        "title": "和东禅以李侍郎庵招  其一",
        "author": "释慧空",
        "content": "大隐何曾弃簪组，醉乡有路入无何。\n百年快活自不彻，谁肯寻人到薜萝。",
        "dynasty": "宋",
        "collection_info": null
    },
    {
        "title": "和东禅以李侍郎庵招  其二",
        "author": "释慧空",
        "content": "敢将不出以为高，朽索其如六马何。\n赖有舀溪长柄杓，不妨霜月在松萝。",
        "dynasty": "宋",
        "collection_info": null
    },
    {
        "title": "送麦头",
        "author": "释慧空",
        "content": "渊明非达士，乞食拙言词。\n谁知我辈人，佳处正在兹。\n所化果何物，持来復是谁。\n山前小麦熟，行矣今其时。",
        "dynasty": "宋",
        "collection_info": null
    },
    {
        "title": "乞盐",
        "author": "释慧空",
        "content": "水中盐味舌头眼，不为无形便谓无。\n试向秦溪溪上问，口中大有赤鬚胡。",
        "dynasty": "宋",
        "collection_info": null
    },
    {
        "title": "与诸友",
        "author": "释慧空",
        "content": "龙亡大泽蚖蛇出，火炎昆山玉石焚。\n百种交前今尽见，一时零落古无闻。\n家居海角荔枝坞，书断江南鸿雁群。\n记得风前二三月，客亭长短我随君。",
        "dynasty": "宋",
        "collection_info": null
    },
    {
        "title": "送空兄  其一",
        "author": "释慧空",
        "content": "空不议宗宗乃通，宗不识空空乃同。\n同风更得通风句，只这空宗是祖翁。",
        "dynasty": "宋",
        "collection_info": null
    },
    {
        "title": "送空兄  其二",
        "author": "释慧空",
        "content": "衲僧杖子天然别，千里万里一条铁。\n点着闽山即便回，敢保老兄犹未彻。",
        "dynasty": "宋",
        "collection_info": null
    },
    {
        "title": "过灵石赋顽庵  其一",
        "author": "释慧空",
        "content": "道人杨歧五世孙，曾持鈯斧开云门。\n属时多艰众且去，百折午摧君独存。\n住庵了却行脚债，随缘混入众生界。\n和泥合水二顷田，接待方来一茎菜。\n我初北归先过君，彼此老大言无文。\n长年听法庵外石，永日不藏岩上云。\n莫嫌家风四立君地，应用河沙体坚密。\n客来有以顽自疑，五问道人三不知。",
        "dynasty": "宋",
        "collection_info": null
    },
    {
        "title": "过灵石赋顽庵  其二",
        "author": "释慧空",
        "content": "学顽未到顽之孙，再拜顽庵求入门。\n当时此老有何说，火后茎茅今尚存。\n人贫信是思旧债，一饭重寻香积界。\n堂上未瞻痴绝翁，溪头已见随流菜。\n惟顽显顽分不分，以水投水无留文。\n地炉火暖坐自睡，金博朝参寒起云。\n与君相个君莫逆，向来不疏今不密。\n明朝山住云自飞，后会有无俱不知。",
        "dynasty": "宋",
        "collection_info": null
    },
    {
        "title": "乱后入黄龙途中示道伴",
        "author": "释慧空",
        "content": "羯胡如鬼马如风，雪刃纵横到处空。\n生死路头君自看，活人全在死人中。",
        "dynasty": "宋",
        "collection_info": null
    },
    {
        "title": "送川觉",
        "author": "释慧空",
        "content": "鲤鱼山，赤梢鲤。\n辰锦砂，未为比。\n吸尽九脉泉，透出三峡水。\n上得百尺竿，堕在齑瓮裏。\n桃花浪急禹门高，雷动不惊争奈何。",
        "dynasty": "宋",
        "collection_info": null
    },
    {
        "title": "送人归临漳兼简湛首座",
        "author": "释慧空",
        "content": "白云埋藏丘壑裏，天风无端忽吹起。\n雁山耸秀我杖头，漳水澄清君脚底。\n一南一北恰同途，虽曰同途不相似。\n到家为我到龙山，问讯山中湛老子。",
        "dynasty": "宋",
        "collection_info": null
    },
    {
        "title": "别一老还乡",
        "author": "释慧空",
        "content": "远去羌峰最上层，齐开八目带力行。\n更深谁向傍边立，树上安身两弟兄。",
        "dynasty": "宋",
        "collection_info": null
    },
    {
        "title": "送人往临漳  其一",
        "author": "释慧空",
        "content": "通身红烂不堪归，只为无人识得伊。\n觅得休粮圣方子，刺桐花下笛横吹。",
        "dynasty": "宋",
        "collection_info": null
    },
    {
        "title": "送人往临漳  其二",
        "author": "释慧空",
        "content": "休处言休便好休，家山春色满扬州。\n何须更说通身句，历历东风百草头。",
        "dynasty": "宋",
        "collection_info": null
    },
    {
        "title": "与修漏头陀  其一",
        "author": "释慧空",
        "content": "上头一窍最淆讹，多少郇公不奈何。\n每见诸方多指注，谁知笑杀此头陀。",
        "dynasty": "宋",
        "collection_info": null
    },
    {
        "title": "与修漏头陀  其二",
        "author": "释慧空",
        "content": "是处丛林走一遭，敲砖打瓦不辞劳。\n忽然踏着通天窍，始觉从前立处高。",
        "dynasty": "宋",
        "collection_info": null
    },
    {
        "title": "送十二岁童儿",
        "author": "释慧空",
        "content": "男儿十二有如此，不减当年人姓甘。\n避寇春风更春雨，举家江北又江南。\n藜羹脱粟依僧饭，断简残编近佛龛。\n我亦从来识英物，夜深应与阿戎谈。",
        "dynasty": "宋",
        "collection_info": null
    },
    {
        "title": "和寿山木鱼韵",
        "author": "释慧空",
        "content": "透出波澜外，横身任探寻。\n只知打我腹，不觉痛他心。\n香积晨炊熟，秋廊夜月深。\n重重报君道，千眼是观音。",
        "dynasty": "宋",
        "collection_info": null
    },
    {
        "title": "和直指答方仲姚",
        "author": "释慧空",
        "content": "海燕坐间谈实相，泥人梦裏获真如。\n空中种黍长年饱，陆地栽莲永不枯。",
        "dynasty": "宋",
        "collection_info": null
    },
    {
        "title": "与香山虚头陀",
        "author": "释慧空",
        "content": "庵中有主从君住，无主外来俱得路。\n云烟眯目山碍膺，榛莽欺人溪涧怒。\n看他本色住庵人，捏聚大千无一尘。\n自见泥牛鬬入海，不记住来经几春。\n头陀头陀休趁鬨，一世初无一炊梦。\n口边白醭未暇揩，谁能更乞诸方颂。\n持来抛放烈焰中，归种香山芋与菘。\n蓦地镢头轻筑着，林间石虎吼天风。",
        "dynasty": "宋",
        "collection_info": null
    },
    {
        "title": "和澹庵见留",
        "author": "释慧空",
        "content": "未暇住为岩穴主，尚堪行作水云僧。\n宾头诺讵诸尊者，久在峰头望我能。\n把住如何却放行，明头暗合暗头明。\n丰干冷坐寒山笑，二月青田春水生。",
        "dynasty": "宋",
        "collection_info": null
    },
    {
        "title": "留度藏主",
        "author": "释慧空",
        "content": "可行即行今未可，得住且住时已寒。\n霜芥满园禾又熟，胡家曲子万年欢。",
        "dynasty": "宋",
        "collection_info": null
    },
    {
        "title": "与照上人",
        "author": "释慧空",
        "content": "照时远近俱到，用时毫髪无遗。\n直得二途不涉，方能照用同时。\n趯倒赵州略彴，拈起马师簸箕。\n任待通身是眼，当阳未免胶𥻿。",
        "dynasty": "宋",
        "collection_info": null
    },
    {
        "title": "与建州介濑溪翁道人",
        "author": "释慧空",
        "content": "翁翁介濑溪头住，我亦曾从溪上过。\n一钵饭香留不住，信根道眼两无差。\n菩提种子男兼女，清浄家风菜与茶。\n大佛所传无别法，只今犹有老僧伽。",
        "dynasty": "宋",
        "collection_info": null
    },
    {
        "title": "送灵石修造",
        "author": "释慧空",
        "content": "灵石有殿不知年，日炙风吹太可怜。\n今日诸郎争着力，要令突兀在人前。\n人前莫作土木见，八面浑无刀斧痕。\n似此殿成安底佛，释迦弥勒是他孙。",
        "dynasty": "宋",
        "collection_info": null
    },
    {
        "title": "建州梅仙坛",
        "author": "释慧空",
        "content": "汉室中微竹生马，先生一尉何卑下。\n天门九重呼不闻，避时乃作居山者。\n朅来山间药道成，云轺高举风驭轻。\n大溪之南古坛在，空山落日秋蝉鸣。\n我寓其邻喜清旷，时来送眼风烟上。\n遗丹存亡今不知，痴人且啖坛中泥。",
        "dynasty": "宋",
        "collection_info": null
    },
    {
        "title": "送僧上径山兼简妙喜老人  其一",
        "author": "释慧空",
        "content": "大士昨来闻出世，阿师今日又登途。\n杖头倘有闲田地，寄我山头一纸书。",
        "dynasty": "宋",
        "collection_info": null
    },
    {
        "title": "送僧上径山兼简妙喜老人  其二",
        "author": "释慧空",
        "content": "半幅全封一字无，莫嫌者也及之乎。\n还将昔日芭蕉语，写作王公十道符。",
        "dynasty": "宋",
        "collection_info": null
    },
    {
        "title": "和支提秀和尚",
        "author": "释慧空",
        "content": "尊宿老河东，丛林之眼目。\n灵明剑倚天，秀润山含玉。\n忆昨台雁行，再拜初接足。\n森严听法徒，天冠千眷属。\n不以空也愚，斯事力见笃。\n别来化城钟，屡度新丰曲。\n一字妙无传，四方牢记录。\n安得从之游，寒泉荐秋菊。",
        "dynasty": "宋",
        "collection_info": null
    },
    {
        "title": "合三韵酬梦石二首  其一",
        "author": "释慧空",
        "content": "老人说法山答钟，不以一重去一重。\n后生望道未之见，镂冰琢雪徒雕虫。\n门前蚁合忽雷吼，虫臂堕阶争出手。\n三文捞波年代深，化成老婆黑而丑。\n东山击节梦石歌，空花之影阳焰波。\n不知真僞争几何，高烧榾𣔻春寒多。",
        "dynasty": "宋",
        "collection_info": null
    },
    {
        "title": "合三韵酬梦石二首  其二",
        "author": "释慧空",
        "content": "淡齑薄粥歠两钟，粗疏恶布着两重。\n大开摩酰顶门眼，莫作师子身中虫。\n石头未必能真吼，临济只是栽松手。\n焚其禅版增其光，受其鈯斧彰其丑。\n梦石击节东山歌，亘天烈焰横清波。\n小僧再拜问如何，三十山藤未是多。",
        "dynasty": "宋",
        "collection_info": null
    },
    {
        "title": "胡相士求偈三年予不说今秋復此与之",
        "author": "释慧空",
        "content": "道人无心宁有相，以相求之无乃妄。\n更言寿夭吉与凶，空裏觅痕镜中像。\n胡君得处初不然，无相之中以相言。\n圣凡良贱皆一目，但有丝毫俱现前。\n说既无私听无忤，祸福死生皆梦事。\n我惟以此入世间，犹如化人观幻士。\n孙阳于马师旷琴，未可与之同日语。\n老僧大笑客出门，秋云驾雨过前村。\n去去不须谈此老，三年一偈真赚我。",
        "dynasty": "宋",
        "collection_info": null
    },
    {
        "title": "谢颜庵主拄杖",
        "author": "释慧空",
        "content": "拄杖一枝，苍龙出水。\n大流激湍，众峰齐峙。",
        "dynasty": "宋",
        "collection_info": null
    },
    {
        "title": "回泽老",
        "author": "释慧空",
        "content": "昔人住庵，水流菜叶。\n识者非之，况纸上墨。",
        "dynasty": "宋",
        "collection_info": null
    },
    {
        "title": "和灵空见赠  其一",
        "author": "释慧空",
        "content": "跨海铁牛真有力，依山土豹敢言威。\n春风二月江南路，相别相逢眼似眉。",
        "dynasty": "宋",
        "collection_info": null
    },
    {
        "title": "和灵空见赠  其二",
        "author": "释慧空",
        "content": "怒雷剨地衡信，皎日行天保寿书。\n从此华山山脚下，又添潘阆倒骑驴。",
        "dynasty": "宋",
        "collection_info": null
    },
    {
        "title": "送泉州积善专使",
        "author": "释慧空",
        "content": "积善山中僧，有胆如天大。\n敢持居士书，来觅空上座。\n跨门不肯休，着了方知道。\n归语晋江人，大虫裹纸帽。",
        "dynasty": "宋",
        "collection_info": null
    },
    {
        "title": "送泉州使臣",
        "author": "释慧空",
        "content": "只这佛国土，遍满十方空。\n毘耶金粟老，说法在其中。\n彻骨慈悲棒，当机激箭锋。\n空生打退鼓，不敢现神通。",
        "dynasty": "宋",
        "collection_info": null
    },
    {
        "title": "送潮州定兄",
        "author": "释慧空",
        "content": "临漳拜起，秀峰出气。\n潮落海门，月生云际。\n定则不二，二则不定。\n鰐鱼潭底黑如烟，轻轻窥着伤人命。",
        "dynasty": "宋",
        "collection_info": null
    },
    {
        "title": "送枢兄之梅州",
        "author": "释慧空",
        "content": "住庵人，老雷堆。\n行脚土，心孔开。\n忍寒莫守雪山雪，有口快嚼梅州梅。\n梅州老人我知识，入门不用先安排。\n横膝黑蛇三尺铁，崖崩石裂当一击。",
        "dynasty": "宋",
        "collection_info": null
    },
    {
        "title": "谢曾运使惠诗并石炉二首  其一",
        "author": "释慧空",
        "content": "公诗妙天下，当与天下共。\n我欲私藏之，奈此知者众。\n乃持海一滴，施作无尽供。\n莫生文字见，句句是日用。",
        "dynasty": "宋",
        "collection_info": null
    },
    {
        "title": "谢曾运使惠诗并石炉二首  其二",
        "author": "释慧空",
        "content": "凈名丈室中，熏炉亦冰雪。\n持供雪山僧，芦花与秋月。\n客有问法来，跨门或未瞥。\n爇尔怀中香，听此石友说。",
        "dynasty": "宋",
        "collection_info": null
    },
    {
        "title": "和徐侍郎兼呈郑渔仲  其一",
        "author": "释慧空",
        "content": "徐卿天上石麒麟，天遣来清地下尘。\n一扫明珠三百斛，尽情乞与世间人。",
        "dynasty": "宋",
        "collection_info": null
    },
    {
        "title": "和徐侍郎兼呈郑渔仲  其二",
        "author": "释慧空",
        "content": "梦裏分携二十年，君忘名字我忘缘。\n蹇驴风帽溪头见，疑是襄阳孟浩然。",
        "dynasty": "宋",
        "collection_info": null
    },
    {
        "title": "和徐侍郎兼呈郑渔仲  其三",
        "author": "释慧空",
        "content": "忽忆曾来蜑子船，烟波万顷对安眠。\n向来亲切浑抛却，却听傍人名字传。",
        "dynasty": "宋",
        "collection_info": null
    },
    {
        "title": "和徐侍郎兼呈郑渔仲  其四",
        "author": "释慧空",
        "content": "惯穿八索九流手，参透男婚女嫁禅。\n蓦地来寻僧印可，赵州当日见南泉。",
        "dynasty": "宋",
        "collection_info": null
    },
    {
        "title": "和徐侍郎兼呈郑渔仲  其五",
        "author": "释慧空",
        "content": "歌辞信口端师子，干木随身邓隐峰。\n两箇风颠争几许，一天霜月似相容。",
        "dynasty": "宋",
        "collection_info": null
    },
    {
        "title": "和徐侍郎兼呈郑渔仲  其六",
        "author": "释慧空",
        "content": "眼看鸿雁入冥冥，忽起寻山杖屦轻。\n不谓莆阳郑夫子，一书犹解问空生。",
        "dynasty": "宋",
        "collection_info": null
    },
    {
        "title": "和曾运使  其一",
        "author": "释慧空",
        "content": "心法两忘诸说到，文章百炼古风回。\n方惊吸尽西江口，又出江西一派来。",
        "dynasty": "宋",
        "collection_info": null
    },
    {
        "title": "和曾运使  其二",
        "author": "释慧空",
        "content": "而今派下皆龙象，肯着风颠老万回。\n大士不知何所取，真成千里赚人来。",
        "dynasty": "宋",
        "collection_info": null
    },
    {
        "title": "和曾运使  其三",
        "author": "释慧空",
        "content": "我梦玉山架茅竹，清溪溅溅路回回。\n丘山便是庞公宅，老倒扶筇日日来。",
        "dynasty": "宋",
        "collection_info": null
    },
    {
        "title": "和曾运使  其四",
        "author": "释慧空",
        "content": "幻师拈起一枝草，无限春光应手回。\n认得春光与拈草，分明开眼被瞒来。",
        "dynasty": "宋",
        "collection_info": null
    },
    {
        "title": "和曾运使  其五",
        "author": "释慧空",
        "content": "诸佛众生同说法，一惟直截一迂回。\n江南春水天相似，白鸟有盟归去来。",
        "dynasty": "宋",
        "collection_info": null
    },
    {
        "title": "和曾运使  其六",
        "author": "释慧空",
        "content": "诗坛拜将思工部，我已佯狂类万回。\n赖有江西老尊宿，揭天棒喝待方来。",
        "dynasty": "宋",
        "collection_info": null
    },
    {
        "title": "送隆首座",
        "author": "释慧空",
        "content": "行脚人，何疏豁。\n芒草鞋，布直裰。\n打开包袋一物无，拈起瘦藤天地阔。\n遇寺入，逢饭抹。\n不学些子律仪，只是一生快活。\n见尔曲彔床头老汉，六十三，七十八，不消一撮。\n背却法堂脱皮袜，阿刺刺。",
        "dynasty": "宋",
        "collection_info": null
    },
    {
        "title": "送支提化士",
        "author": "释慧空",
        "content": "天寒忽忆大支寺，迢递晚钟烟际山。\n安得腰缠十万贯，亦随君去饭天冠。",
        "dynasty": "宋",
        "collection_info": null
    },
    {
        "title": "与法界才庵主  其一",
        "author": "释慧空",
        "content": "不动茎茅法界庵，庵中无物不同参。\n一条白棒胡床角，穿却从前五十三。",
        "dynasty": "宋",
        "collection_info": null
    },
    {
        "title": "与法界才庵主  其二",
        "author": "释慧空",
        "content": "三脚驴儿脚踏天，恒河诸佛若为宣。\n阎浮夜半人惊起，把得芒绳下铁鞭。",
        "dynasty": "宋",
        "collection_info": null
    },
    {
        "title": "题圆融庵藏书坞辋川图  其一",
        "author": "释慧空",
        "content": "千尺苍崖贯日虹，忽惊悬水坐生风。\n不知摩诘展神力，抟得他方置此中。",
        "dynasty": "宋",
        "collection_info": null
    },
    {
        "title": "题圆融庵藏书坞辋川图  其二",
        "author": "释慧空",
        "content": "横涧老蛟松夭矫，埋云古洞石嵌空。\n芒鞋竹杖如堪画，乞与寒岩作主翁。",
        "dynasty": "宋",
        "collection_info": null
    },
    {
        "title": "别圆融庵主",
        "author": "释慧空",
        "content": "青田东望山如蓝，过岭独喜云腴甘。\n丛林荒寒不入眼，耆旧只今多住庵。\n汾阳昭对矮师叔，甘露有源梅子熟。\n长年风月但平分，一日空来鼎三足。\n屋头高梧忽秋声，老去彼此云无情。\n归山自畜长柄杓，珍重庵头折脚铛。",
        "dynasty": "宋",
        "collection_info": null
    },
    {
        "title": "悼惠知微",
        "author": "释慧空",
        "content": "崇宁乙酉此时节，情与无情同出生。\n绍兴甲子时不移，情与无情同入灭。\n一生一灭无欠余，末上露些端的别。\n通身手眼不奈何，谓是西归谤吾友。\n乞与诸方拄杖头，黑黑明明三八九。",
        "dynasty": "宋",
        "collection_info": null
    },
    {
        "title": "送僧之育王",
        "author": "释慧空",
        "content": "一庵卧病死无异，放髪齐眉老更颠。\n相送无信茶一椀，江山岸下浙东船。",
        "dynasty": "宋",
        "collection_info": null
    },
    {
        "title": "刘世美宅新架诗礼堂莱衣阁来熏台游息轩养心斋以五偈赠之  其一",
        "author": "释慧空",
        "content": "蚤闻彭城子，诗礼为专门。\n只今青云上，粲然见诸昆。",
        "dynasty": "宋",
        "collection_info": null
    },
    {
        "title": "刘世美宅新架诗礼堂莱衣阁来熏台游息轩养心斋以五偈赠之  其二",
        "author": "释慧空",
        "content": "我愿天下士，奉亲皆若此。\n家家父母前，人人老莱子。",
        "dynasty": "宋",
        "collection_info": null
    },
    {
        "title": "刘世美宅新架诗礼堂莱衣阁来熏台游息轩养心斋以五偈赠之  其三",
        "author": "释慧空",
        "content": "客有跛其足，莫登主人台。\n愿为南来风，长满主人怀。",
        "dynasty": "宋",
        "collection_info": null
    },
    {
        "title": "刘世美宅新架诗礼堂莱衣阁来熏台游息轩养心斋以五偈赠之  其四",
        "author": "释慧空",
        "content": "窗下羲皇人，酒中桃源路。\n客非伶与潜，我醉卿且去。",
        "dynasty": "宋",
        "collection_info": null
    },
    {
        "title": "刘世美宅新架诗礼堂莱衣阁来熏台游息轩养心斋以五偈赠之  其五",
        "author": "释慧空",
        "content": "心惑由多技，养之先欲正。\n纷然万化涂，廓尔大圆镜。",
        "dynasty": "宋",
        "collection_info": null
    },
    {
        "title": "庵前蜂去数日復返因作  其一",
        "author": "释慧空",
        "content": "向闻刮责抽单去，今见时难领众归。\n岁晚萧条单位在，汝饥犹可主人饥。",
        "dynasty": "宋",
        "collection_info": null
    },
    {
        "title": "庵前蜂去数日復返因作  其二",
        "author": "释慧空",
        "content": "蜜岩所统众如云，客至还开甘露门。\n三扣蜜流人不荐，却言蜂子解人言。",
        "dynasty": "宋",
        "collection_info": null
    },
    {
        "title": "庵前蜂去数日復返因作  其三",
        "author": "释慧空",
        "content": "无多鼓吹恼比邻，且看梅梢欲放春。\n尔辈只如前日乐，老僧何似去年贫。",
        "dynasty": "宋",
        "collection_info": null
    },
    {
        "title": "蒙庵自东山寄龙眠画寒山拾得图来令作颂寒山着屐把帚作舞拾得腰筒拍手而笑丰干骑虎搔痒视之戏书其后云",
        "author": "释慧空",
        "content": "二子相逢舞笑时，此翁痒发似因之。\n坐间一虎低头觑，觑着三人总是伊。\n龙眠画出意不浅，空也言之恐未然。\n更向蒙庵问端的，榴花洞口笑掀天。",
        "dynasty": "宋",
        "collection_info": null
    },
    {
        "title": "和钝庵雪颂",
        "author": "释慧空",
        "content": "试看而今是甚时，文殊无地得游嬉。\n衲僧眼目难瞒处，把定干坤未许伊。",
        "dynasty": "宋",
        "collection_info": null
    },
    {
        "title": "和钝庵见留  其一",
        "author": "释慧空",
        "content": "我来临汝问黄龙，君已空中定鸟踪。\n从此和君不唧𠺕，至令同饭五华峰。",
        "dynasty": "宋",
        "collection_info": null
    },
    {
        "title": "和钝庵见留  其二",
        "author": "释慧空",
        "content": "虽是同居元自住，若言自住又交参。\n十成有转移身句，倒跨须弥一二三。",
        "dynasty": "宋",
        "collection_info": null
    },
    {
        "title": "和钝庵见留  其三",
        "author": "释慧空",
        "content": "作伴才消木上座，同流初未许寒山。\n而今却向天台去，击动寒岩莫与闲。",
        "dynasty": "宋",
        "collection_info": null
    },
    {
        "title": "用靖兄韵送义兄",
        "author": "释慧空",
        "content": "妙德熏天富，空生彻骨穷。\n同将一点雪，煅出太虚空。\n少待鵾鹏化，聊资九万风。\n殷勤问行李，一箭过辽东。",
        "dynasty": "宋",
        "collection_info": null
    },
    {
        "title": "和讷庵送秀上人之湖湘",
        "author": "释慧空",
        "content": "君山清绝吾未庐，坐想寒水连汀蒲。\n公今因行得掉臂，扁舟独载如轻鳬。\n凭高乞与眼界大，重磨古镜开平湖。\n潜龙无声霜月冷，白鸟出没丛芦枯。\n烟渺明边奯公渡，岳阳句裏萧湘图。\n作诗模写但彷佛，佳处付公聊自娱。",
        "dynasty": "宋",
        "collection_info": null
    },
    {
        "title": "用询山堂韵寄澹庵  其一",
        "author": "释慧空",
        "content": "泥牛石女本同宗，一箇惟聪一箇聋。\n问着威音已前事，总言裴楷号精通。",
        "dynasty": "宋",
        "collection_info": null
    },
    {
        "title": "用询山堂韵寄澹庵  其二",
        "author": "释慧空",
        "content": "休论他家种性邪，惠崇芦雁赵昌花。\n不知真假争多少，且尽杯中苦涩茶。",
        "dynasty": "宋",
        "collection_info": null
    },
    {
        "title": "谢卢居士法衣  其一",
        "author": "释慧空",
        "content": "鸡足山中藏不得，黄梅夜半负将归。\n而今卢老重拈出，便是山僧肩上衣。",
        "dynasty": "宋",
        "collection_info": null
    },
    {
        "title": "谢卢居士法衣  其二",
        "author": "释慧空",
        "content": "长者施法衣，山僧肩上搭。\n有口今懒开，只凭衣说法。",
        "dynasty": "宋",
        "collection_info": null
    },
    {
        "title": "与隐上人",
        "author": "释慧空",
        "content": "一庵老兮藏百拙，隐不隐兮吾何说。\n空心曾食梅州梅，赤脚踏雪山雪。\n归去来兮何似生，一朝云突辽天鹘。",
        "dynasty": "宋",
        "collection_info": null
    },
    {
        "title": "与正信庵吴居士",
        "author": "释慧空",
        "content": "心外有佛不名信，自心是佛亦非信。\n信尽心亡佛亦非，那咤手把金刚印。",
        "dynasty": "宋",
        "collection_info": null
    },
    {
        "title": "与纯尧二上人",
        "author": "释慧空",
        "content": "东山不会禅，只解拈饭椀。\n方来英俊流，苦苦攻渠短。\n袖中出幅纸，当面换渠眼。\n不是东山痴，且要客心满。",
        "dynasty": "宋",
        "collection_info": null
    },
    {
        "title": "送觉允之东禅",
        "author": "释慧空",
        "content": "了了了，觉觉觉，万里岷峨何处着。\n全身梦入蛊毒乡，滴水石沾随饮啄。\n觉觉觉，了了了，金鸡一拍扶桑晓。\n眼开还是觉城东，急打翻身箇筋斗。",
        "dynasty": "宋",
        "collection_info": null
    },
    {
        "title": "戊辰夏热澹庵为设招凉感而有作",
        "author": "释慧空",
        "content": "丹山之松有如此，猎猎苍髯自风雨。\n是中便是无烦天，咫尺人间困蒸煮。\n怜我窗轩苦未深，解枝减翠分清阴。\n我初则喜久乃愧，秀润未赴人之心。\n欲尔直为临济树，一道阴凉天下住。\n我宁独受焦灼休，无以枝叶为我忧。",
        "dynasty": "宋",
        "collection_info": null
    },
    {
        "title": "送雪窦化士",
        "author": "释慧空",
        "content": "雪窦性化士，得得访空生。\n粗茶吃一椀，淡话说两声。\n贫无钱註疏，懒作偈送行。\n只有霜空月，相随到四明。",
        "dynasty": "宋",
        "collection_info": null
    },
    {
        "title": "送僧行脚",
        "author": "释慧空",
        "content": "两两三三独自行，风前大好水云僧。\n神光万里杖头眼，出入飞猿似不曾。",
        "dynasty": "宋",
        "collection_info": null
    },
    {
        "title": "送岸上座出队",
        "author": "释慧空",
        "content": "道人自嫌不安住，四年三走黄尘路。\n那知扰扰黄尘中，暗去明来皆当处。\n观音闹市开普门，弥勒鱼行弘六度。\n道人笑我勿多谈，出门烟雨遥山渡。",
        "dynasty": "宋",
        "collection_info": null
    },
    {
        "title": "送延福专使  其一",
        "author": "释慧空",
        "content": "金身荷去万钧重，千里持来一物无。\n且喜重关俱透彻，浩歌归路倒骑驴。",
        "dynasty": "宋",
        "collection_info": null
    },
    {
        "title": "送延福专使  其二",
        "author": "释慧空",
        "content": "剪剪江风雪应时，雪中春在老梅枝。\n朝来折作江南信，戏蝶游蜂总未知。",
        "dynasty": "宋",
        "collection_info": null
    },
    {
        "title": "送锅头",
        "author": "释慧空",
        "content": "白云生处疏山寺，无水无柴世得知。\n若问道人今日事，木蛇钻破铁锅儿。",
        "dynasty": "宋",
        "collection_info": null
    },
    {
        "title": "和草堂送通直岁归龙舒",
        "author": "释慧空",
        "content": "箇是群中穴鼻牛，去无所犯住无留。\n须弥南畔封疆阔，水草纵横得自由。",
        "dynasty": "宋",
        "collection_info": null
    },
    {
        "title": "送实兄入闽  其一",
        "author": "释慧空",
        "content": "病夫不钓龙江月，倒指于今已十秋。\n君过合沙烦问讯，芦花深处旧渔舟。",
        "dynasty": "宋",
        "collection_info": null
    },
    {
        "title": "送实兄入闽  其二",
        "author": "释慧空",
        "content": "钵饭元无那免乞，家山既有要须还。\n莫愁剑水急于箭，入得飞猿总不难。",
        "dynasty": "宋",
        "collection_info": null
    },
    {
        "title": "赠龄首座主庵  其一",
        "author": "释慧空",
        "content": "三关透罢復何言，一派银河落九天。\n摩竭鱼吞南海浪，扶桑人种陕西田。",
        "dynasty": "宋",
        "collection_info": null
    },
    {
        "title": "赠龄首座主庵  其二",
        "author": "释慧空",
        "content": "旴水尽头居士宅，白云深处法王家。\n谁知长就无根树，便有人寻腊月花。",
        "dynasty": "宋",
        "collection_info": null
    },
    {
        "title": "赠龄首座主庵  其三",
        "author": "释慧空",
        "content": "南方浩浩正谈禅，谁问君家博饭田。\n待我寒衣都补了，袖茶来访镢头边。",
        "dynasty": "宋",
        "collection_info": null
    },
    {
        "title": "赠龄首座主庵  其四",
        "author": "释慧空",
        "content": "飞猿关外路纵横，云水多年取次行。\n今日有人亲坐断，往来公验要分明。",
        "dynasty": "宋",
        "collection_info": null
    },
    {
        "title": "赠龄首座主庵  其五",
        "author": "释慧空",
        "content": "说圆不觉拖泥水，立悟分明落二三。\n要得不移毫髪许，宝云山裏宝云庵。",
        "dynasty": "宋",
        "collection_info": null
    },
    {
        "title": "与海上人",
        "author": "释慧空",
        "content": "信步南来谓行脚，袖手群居头似杓。\n自视初无一线长，君独喜之无乃错。\n偶北布衲翻转披，惊起黄龙跌折角。\n海兮海兮知不知，西山走入滕王阁。",
        "dynasty": "宋",
        "collection_info": null
    },
    {
        "title": "送永兄游浙  其一",
        "author": "释慧空",
        "content": "峨嵋山脚蓬蒿箭，射中虚空成两片。\n惊起当年陈老师，通身是眼何曾见。",
        "dynasty": "宋",
        "collection_info": null
    },
    {
        "title": "送永兄游浙  其二",
        "author": "释慧空",
        "content": "湖南穿过来江南，无师不道无禅参。\n云门坐卧了一夏，涧水松风共对谈。",
        "dynasty": "宋",
        "collection_info": null
    },
    {
        "title": "送永兄游浙  其三",
        "author": "释慧空",
        "content": "秋来射入吴中去，寄语吴人好相遇。\n承言便是过新罗，孤负东山出门句。",
        "dynasty": "宋",
        "collection_info": null
    },
    {
        "title": "与南雄明上人",
        "author": "释慧空",
        "content": "马祖接得大雄峰，一喝当机三日聋。\n近来丛林无此作，多是活埋文字中。\n君不见鬻薪客，特石坠腰供七百。\n一字不能人为书，继续衣盂是伊得。\n又不见周金刚，满车载疏游南方。\n纸灯忽灭眼睛出，白棒一挥吾道昌。\n玄中人，甚眼目，指金成鍮石作玉。\n圣凡命在渠手中，凛凛威风谁敢触。\n直得如斯未称渠，尔曹何苦犹贪书。\n是间纵得不为贵，天外出头方丈夫。",
        "dynasty": "宋",
        "collection_info": null
    },
    {
        "title": "西平石蛇蛇庵  其一",
        "author": "释慧空",
        "content": "一段风光出当家，真成象骨与金沙。\n游人拟路庵前石，照顾南山鼈鼻蛇。",
        "dynasty": "宋",
        "collection_info": null
    },
    {
        "title": "西平石蛇蛇庵  其二",
        "author": "释慧空",
        "content": "头枕南山尾北山，风雪陡顿落人间。\n五台拍手峨嵋笑，此外都卢是赤斑。",
        "dynasty": "宋",
        "collection_info": null
    },
    {
        "title": "送天衣化士",
        "author": "释慧空",
        "content": "化人生裏家常钵，细大投之总不遗。\n今我助缘维一偈，且烦持以供天衣。",
        "dynasty": "宋",
        "collection_info": null
    },
    {
        "title": "送化士  其一",
        "author": "释慧空",
        "content": "千差路上寻人，没底盂中取足。\n虽非格外风规，且是瞿昙目录。",
        "dynasty": "宋",
        "collection_info": null
    },
    {
        "title": "送化士  其二",
        "author": "释慧空",
        "content": "诸方多是双行，疏山纯用一着。\n乞食且要及时，佛法不怕烂却。",
        "dynasty": "宋",
        "collection_info": null
    },
    {
        "title": "送化士  其三",
        "author": "释慧空",
        "content": "门外斜风细雨，窗间禅版蒲团。\n不有高人猛利，那容老者安闲。",
        "dynasty": "宋",
        "collection_info": null
    },
    {
        "title": "送化士  其四",
        "author": "释慧空",
        "content": "达幻方能应物，忘心乃可循门。\n在昔我尝用此，而今持以赠君。",
        "dynasty": "宋",
        "collection_info": null
    },
    {
        "title": "送化士  其五",
        "author": "释慧空",
        "content": "直为江西老宿，便忘世路间关。\n千里一辞闽岭，四年三到疏山。",
        "dynasty": "宋",
        "collection_info": null
    },
    {
        "title": "送化士  其六",
        "author": "释慧空",
        "content": "饭在千门万户，僧离古寺名山。\n七佛已前仪式，一时顿觉追还。",
        "dynasty": "宋",
        "collection_info": null
    },
    {
        "title": "送化士  其七",
        "author": "释慧空",
        "content": "达士相逢即出，衲僧似有如无。\n上门上户讨得，堆山积岳破除。",
        "dynasty": "宋",
        "collection_info": null
    },
    {
        "title": "送化士  其八",
        "author": "释慧空",
        "content": "调心不易安心易，离世非难应世难。\n要识诸君三昧力，莫辞同队到人间。",
        "dynasty": "宋",
        "collection_info": null
    },
    {
        "title": "送化士  其九",
        "author": "释慧空",
        "content": "人间岐路事何如，小大荣枯有万殊。\n但愿家传无底钵，尽情收拾不论渠。",
        "dynasty": "宋",
        "collection_info": null
    },
    {
        "title": "送化士  其一○",
        "author": "释慧空",
        "content": "秘在形山元是碍，散于人世亦非真。\n还从是碍非真处，收取归来要见人。",
        "dynasty": "宋",
        "collection_info": null
    },
    {
        "title": "送化士  其一一",
        "author": "释慧空",
        "content": "收得归来一破颜，两肩荷负几多般。\n当堂放下元无物，打鼓从教普请看。",
        "dynasty": "宋",
        "collection_info": null
    },
    {
        "title": "送化士  其一二",
        "author": "释慧空",
        "content": "堂中宴坐山含月，尘裏分身珠走盘。\n但得此心无住着，世间那有路行难。",
        "dynasty": "宋",
        "collection_info": null
    },
    {
        "title": "送化士  其一三",
        "author": "释慧空",
        "content": "此钵传从诸佛，大缘今在汝身。\n尽力尽心持去，上门上户寻人。",
        "dynasty": "宋",
        "collection_info": null
    },
    {
        "title": "送化士  其一四",
        "author": "释慧空",
        "content": "迫促空生说偈，顿送普化上街。\n三日两日要供，十日五日要斋。",
        "dynasty": "宋",
        "collection_info": null
    },
    {
        "title": "送化主  其一",
        "author": "释慧空",
        "content": "空生曾乞临江市，日与云居打饭钱。\n老入华峰无用处，君今行乞记当年。",
        "dynasty": "宋",
        "collection_info": null
    },
    {
        "title": "送化主  其二",
        "author": "释慧空",
        "content": "吉山真心成抑逼，僧至参禅令乞食。\n误他多少禅家流，入不得处争着力。",
        "dynasty": "宋",
        "collection_info": null
    },
    {
        "title": "送化主  其三",
        "author": "释慧空",
        "content": "明知曰空具足器，向裏得时无不是。\n及至归来放下时，笑倒南山老鼈鼻。",
        "dynasty": "宋",
        "collection_info": null
    },
    {
        "title": "送化主  其四",
        "author": "释慧空",
        "content": "袖裏深藏大吉山，逢人拈出好生观。\n不嫌贫富僧兼俗，价数高低试着看。",
        "dynasty": "宋",
        "collection_info": null
    },
    {
        "title": "送化主  其五",
        "author": "释慧空",
        "content": "昔人遣化曾垂示，三步五步一蹙鼻。\n从缘入得即不无，七佛之仪殊未备。\n今日吉山分化人，岂在途中方瞥地。\n千差一印靡有遗，万善同归宁自利。\n不自利，非利他，家家门启通霄路，处处莲开火裏花。",
        "dynasty": "宋",
        "collection_info": null
    },
    {
        "title": "送化主  其六",
        "author": "释慧空",
        "content": "堆堆危危是什么，生铁馒头千万箇。\n无心椀裏盛将来，有眼禅人俱咬破。\n吉山安众饭亦无，终是不教渠忍饿。\n烦君普告信心人，一句当阳莫嗟过。",
        "dynasty": "宋",
        "collection_info": null
    },
    {
        "title": "送化主  其七",
        "author": "释慧空",
        "content": "空生曾乞临江市，恰似君今无别理。\n只将千圣不曾传，到处逢人水投水。\n持来满满復是谁，把得便行何拟拟。\n虽然末后有牢关，踏着归来不相似。",
        "dynasty": "宋",
        "collection_info": null
    },
    {
        "title": "送化主  其八",
        "author": "释慧空",
        "content": "一偈普送诸禅客，万化门中等慈力。\n门门对现没遮拦，箭箭离弦俱中的。\n因记芭蕉曾遣化，未出门时先话霸。\n而今更不论亲疏，收功尽在华峰下。",
        "dynasty": "宋",
        "collection_info": null
    },
    {
        "title": "送化主  其九",
        "author": "释慧空",
        "content": "少年入众先行乞，最初一步须牢实。\n多见时流昧此心，施受之间两无益。\n信心人，一粒米，重似丘山曾不止。\n持来岂是得便宜，未了分明着他底。\n贤禅贤禅宜努力，诸佛众生从此出。\n逆行顺行忽相当，户户门门成大吉。",
        "dynasty": "宋",
        "collection_info": null
    },
    {
        "title": "送泐潭化主往泉南",
        "author": "释慧空",
        "content": "马驹霜蹄疾如电，过处千人万人见。\n于中有个见得亲，也似不虚行一转。\n古来佛国号漳泉，此去逢人呈旧面。\n不须更拣亲与疏，是有是无都一串。\n看看激起南海波，流入西江为瀚漫。\n江西老宿问空生，但道而今成老健。",
        "dynasty": "宋",
        "collection_info": null
    },
    {
        "title": "送通功二化士造大际藏经",
        "author": "释慧空",
        "content": "大经本无文，唐梵错翻译。\n瞿昙宣一字，至今犹未毕。\n历世痴圣人，出头竞分析。\n要使其光明，转见黑似漆。\n若入衲僧手，自是不费力。\n拈出大际山，般若波罗蜜。",
        "dynasty": "宋",
        "collection_info": null
    },
    {
        "title": "送茶头幷化士  其一",
        "author": "释慧空",
        "content": "四海建溪茶，古今人所重。\n惟有禅家流，端的得受用。\n风穴出送行，香严用原梦。\n古佛老赵州，到与不到共。\n今者披秀翁，又作如是供。\n阶也分化权，空生与之颂。\n但得出处真，一用一切用。",
        "dynasty": "宋",
        "collection_info": null
    },
    {
        "title": "送茶头幷化士  其二",
        "author": "释慧空",
        "content": "物以甘柔趋所嗜，茶独森严正其味。\n老僧得之其梦圆，张喉引喙欲谈禅。\n小僧得之忘百虑，挑囊直入茶山去。\n僧无老少俱喜茶，问讯武夷僊子家。\n待我明年春睡醒，借尔郝源作茶鼎。",
        "dynasty": "宋",
        "collection_info": null
    },
    {
        "title": "送茶头幷化士  其三",
        "author": "释慧空",
        "content": "三昧酒，吃便醉，坐禅时，只瞌睡。\n轻轻未可悚动渠，送上茶山渠自会。\n见张三，逢李四，把得便行果灵利。\n一枝春信有来由，六出飞花不相类。\n到秀峰，真得地，四方老衲如云至。\n跨着三门酌一杯，换却眼睛拈却鼻。\n铁面老禅今健否，家居道旧想安然。\n饭香苦忆伊蒲馔，井冽还思甘露泉。",
        "dynasty": "宋",
        "collection_info": null
    },
    {
        "title": "送茶头幷化士  其四",
        "author": "释慧空",
        "content": "真鬬九汤云起雪，贡余径寸玉无瑕。\n春寒不念山中事，岁岁封题记我家。",
        "dynasty": "宋",
        "collection_info": null
    },
    {
        "title": "送茶头幷化士  其五",
        "author": "释慧空",
        "content": "瓦盆雷动千山晓，横岭香传两袖风。\n添得老禅精彩好，江西一吸兔瓯中。",
        "dynasty": "宋",
        "collection_info": null
    },
    {
        "title": "送茶头幷化士  其六",
        "author": "释慧空",
        "content": "今我老无崖险句，送人行不折杨花。\n前头有问又须道，黄面禅和吃酽茶。",
        "dynasty": "宋",
        "collection_info": null
    },
    {
        "title": "送茶头幷化士  其七",
        "author": "释慧空",
        "content": "衲僧手眼亲，把得是日用。\n左乞建溪茶，右化连江洪。\n快拈两条蛇，併作一手弄。\n行看腊雪消，便是春雷动。",
        "dynasty": "宋",
        "collection_info": null
    },
    {
        "title": "送茶头幷化士  其八",
        "author": "释慧空",
        "content": "披秀三句二偈，与宠为茶佛事。\n法味法乐法财，资神资生资惠。\n使于施受之间，而无虚得虚弃。\n我亦未证其中，乃就其中出气。\n截却娇梵舌根，捩转衲僧巴鼻。\n来者满与一瓯，看伊东倒西醉。\n既醉各各起来，门外晓山横翠。",
        "dynasty": "宋",
        "collection_info": null
    },
    {
        "title": "送茶头幷化士  其九",
        "author": "释慧空",
        "content": "当阳一印妙无文，惭愧东山有子孙。\n是圣是凡齐印定，不妨持钵扣人门。",
        "dynasty": "宋",
        "collection_info": null
    },
    {
        "title": "送茶头幷化士  其一○",
        "author": "释慧空",
        "content": "至辱莫若乞，至乐在无求。\n苟得无求旨，虽乞吾何羞。\n道人白云居，心与白云俦。\n明朝出山去，迫夏归来不。",
        "dynasty": "宋",
        "collection_info": null
    },
    {
        "title": "送茶头幷化士  其一一",
        "author": "释慧空",
        "content": "尽大地是吾檀越，梅花杏花先后发。\n绿杨阴下问长安，门门有路皆通达。\n祖师禅，活鱍鱍，长秔米饭抄满钵。",
        "dynasty": "宋",
        "collection_info": null
    },
    {
        "title": "送茶头幷化士  其一二",
        "author": "释慧空",
        "content": "佛子平居观世间，皆谓圆融无杂坏。\n使其应入如所观，与夺交驰还窒阂。\n我尝行乞今示汝，要得圆成先击碎。\n一毛不立等剎尘，八面俱来无向背。\n如探有无于怀中，如问可不于自己。\n有无可不非外来，是中欲谁为愠喜。\n佛子当持此法门，入此界中而示现。\n丹山红鑪为汝开，岁晚归来金百炼。",
        "dynasty": "宋",
        "collection_info": null
    },
    {
        "title": "送茶头幷化士  其一三",
        "author": "释慧空",
        "content": "道人随处展家风，酒肆鱼行有路通。\n但得堂中盐米办，吉山佛法自兴隆。",
        "dynasty": "宋",
        "collection_info": null
    },
    {
        "title": "送茶头幷化士  其一四",
        "author": "释慧空",
        "content": "佛与众生旧有缘，入廛一句更为宣。\n眼前不用生贪恋，三界无安若火煎。",
        "dynasty": "宋",
        "collection_info": null
    },
    {
        "title": "送茶头幷化士  其一五",
        "author": "释慧空",
        "content": "达人不见尘中隘，为有而今这一解。\n长柄笊篱入手来，倒用横拈风雨快。\n南街打倒北街头，东园乞得西园菜。\n阿呵呵，也奇怪，他家自有通人爱。",
        "dynasty": "宋",
        "collection_info": null
    },
    {
        "title": "送印侍者广化开山歌",
        "author": "释慧空",
        "content": "君不见东山老人僧中月，法惟直指初无说。\n有众如云来不休，有饭如山供不彻。\n印道人，善时节，不持应器循门乞。\n只募同心一万人，请将大地为檀越。\n或宽平，或曲折，与我福田衣不别。\n二彼虽无施受心，万斛千仓从此出。\n若见闻，宜猛烈。\n莫守从前悭吝穴。\n些儿信种落其中，遍界灵苗齐秀发。",
        "dynasty": "宋",
        "collection_info": null
    },
    {
        "title": "送光侍者充街坊",
        "author": "释慧空",
        "content": "养子不着顺摩捋，喝要耳聋棒要杀。\n摩捋得成用不行，棒杀教伊应手活。\n东山妙得养子方，所以用时俱爪抹。\n我是谢郎先早归，打就铁船相触拨。",
        "dynasty": "宋",
        "collection_info": null
    },
    {
        "title": "送愿兄化永嘉  其一",
        "author": "释慧空",
        "content": "秦溪在处皆招提，我此东山为最上。\n非谓丰庖丽堂宇，于中坐此真导师。\n如火周空拟则焚，如鼓涂毒闻则死。\n痴禅眇劣渠得知，但以情疑实相法。\n我观此会比丘众，一一从其法化生。\n混而不杂如千光，用而无畏如师子。\n汝宜于此办肯心，此心一办一切办。\n善哉遍界尘劳门，悉是东山大智海。",
        "dynasty": "宋",
        "collection_info": null
    },
    {
        "title": "送愿兄化永嘉  其二",
        "author": "释慧空",
        "content": "修途初发步，步步要相似。\n后步纔到时，岂离最初故。\n乃翁众导师，况是为之子。\n欲取步骤同，努力无忽此。",
        "dynasty": "宋",
        "collection_info": null
    },
    {
        "title": "送广州化士  其一",
        "author": "释慧空",
        "content": "禅参闽岭雪峰寺，饭在南方檀越家。\n岁岁僧归饭满钵，普熏何独是毗耶。",
        "dynasty": "宋",
        "collection_info": null
    },
    {
        "title": "送广州化士  其二",
        "author": "释慧空",
        "content": "雪岭留香众，南方上善人。\n先佛肃恭法，佛子今此行。\n古佛有仪式，衲僧不放过。\n一座雪峰山，千门万户到。",
        "dynasty": "宋",
        "collection_info": null
    },
    {
        "title": "次直指老人韵送璠化士兼呈丘中大  其一",
        "author": "释慧空",
        "content": "宝所龙蛇争守护，自非其人手难措。\n若于箇裏到一回，堪与东山称化士。",
        "dynasty": "宋",
        "collection_info": null
    },
    {
        "title": "次直指老人韵送璠化士兼呈丘中大  其二",
        "author": "释慧空",
        "content": "上方香饭远吹风，堕我云堂一钵空。\n要使人人无食想，却烦小小现神通。",
        "dynasty": "宋",
        "collection_info": null
    },
    {
        "title": "次直指老人韵送璠化士兼呈丘中大  其三",
        "author": "释慧空",
        "content": "南庵居士今摩诘，久稔声光未扣门。\n忽睹曼殊说三偈，坐令身在对谈边。",
        "dynasty": "宋",
        "collection_info": null
    },
    {
        "title": "送化主造大目溪桥",
        "author": "释慧空",
        "content": "擘开太华手，生铁铸就汉。\n拈起白玉虹，跨着溪两岸。\n东西南北人，步步无间断。\n直造大歇堂，一生事成办。",
        "dynasty": "宋",
        "collection_info": null
    },
    {
        "title": "与聚道者造白林桥  其一",
        "author": "释慧空",
        "content": "白林山中一句子，大溪为舌日夜说。\n路人扰扰如不闻，聚等诸人今始瞥。",
        "dynasty": "宋",
        "collection_info": null
    },
    {
        "title": "与聚道者造白林桥  其二",
        "author": "释慧空",
        "content": "横身溪上略相酬，不住中间彻两头。\n行人掉臂上头过，谁信如今有赵州。",
        "dynasty": "宋",
        "collection_info": null
    },
    {
        "title": "与珍道者造东山寺前石桥",
        "author": "释慧空",
        "content": "灌溪劈箭虽云急，截流过者脚不湿。\n东山一水人不惊，拟动脚时滩下立。\n如何咫尺东山门，在眼可望不可及。\n珍公老手但问渠，自有方便令人入。",
        "dynasty": "宋",
        "collection_info": null
    },
    {
        "title": "送圆上人归云居",
        "author": "释慧空",
        "content": "康庐诸峰欧阜殊，寺称天上众五湖。\n古来相传应真辈，多入此众潜安居。\n有为白癞聊戏剧，邻坐恶之思割席。\n一朝忽怪单位空，遗下疮痂渺无迹。\n东山若是与同时，捶折其胫宁容之。\n圆今病痛又相似，放过从教天下疑。",
        "dynasty": "宋",
        "collection_info": null
    },
    {
        "title": "送正维那归华亭",
        "author": "释慧空",
        "content": "无丝线子拽不断，正要幷州快剪刀。\n尔既有之还不用，山僧赢得笑呵呵。\n只将一笑赠君行，无限青山送又迎。\n到得华亭人不识，柳阴终日钓舟横。",
        "dynasty": "宋",
        "collection_info": null
    },
    {
        "title": "与胨儿",
        "author": "释慧空",
        "content": "云水四方人，同居九十日。\n大光明藏中，各各不相识。\n月兔晓东生，日乌夜西出。\n善现问瞿昙，般若波罗蜜。",
        "dynasty": "宋",
        "collection_info": null
    },
    {
        "title": "与朋宁二士",
        "author": "释慧空",
        "content": "东山东游形弔影，闭门作夏山房冷。\n两士能来共寂寥，人谓同风吾未省。\n窗间一笑岩穴惊，窗外数峰清昼永。\n不知祖道今安危，自拨寒灰出烧饼。",
        "dynasty": "宋",
        "collection_info": null
    },
    {
        "title": "送妙侍者游方",
        "author": "释慧空",
        "content": "秋雨秋风如解事，忽送新凉到庭户。\n道人明日先我行，少立斯须听吾语。\n龙蛇共路古犹今，魔佛同源水非乳。\n满世谁能辨正邪，入门且可分宾主。\n句中有眼汝验渠，棒下无私渠验汝。\n好手虽然不犯锋，横身却在锋铓裏。\n象王蹴蹋驴群空，师子嚬呻狐类死。\n道人一等是精灵，大显无功合如此。\n愧当十偈非赏音，喜见独行无伴侣。\n相逢休问来何从，佛寿之孙佛心子。",
        "dynasty": "宋",
        "collection_info": null
    },
    {
        "title": "送僧游天台  其一",
        "author": "释慧空",
        "content": "天台五百尊者，吃尽秀峰酸豏。\n更引秀峰禅和，尽向桥头脱赚。\n初开盏裏茶花，次散空中灯焰。\n分明不是好心，到者以何为验。\n若是具眼高流，一见不劳再勘。",
        "dynasty": "宋",
        "collection_info": null
    },
    {
        "title": "送僧游天台  其二",
        "author": "释慧空",
        "content": "天台五百尊者，受尽秀峰供养。\n更引秀峰禅和，费他草鞋拄杖。\n初说石梁横空，次夸圣灯明亮。\n元来不是好心，只要递相欺诳。\n烦公勘破归来，领过不消一状。",
        "dynasty": "宋",
        "collection_info": null
    },
    {
        "title": "和赵超然  其一",
        "author": "释慧空",
        "content": "钝根阿师初乐小，同一法中人怪笑。\n白云堆裏强安身，掣电机前争失照。\n业风吹下到天亭，无着力处尽力争。\n一朝力尽却自笑，放下蛇头摆手行。\n超然居士今庞老，此日相逢犹草草。\n不知船子下扬州，更指梅花开恰好。\n开恰好，惭愧东君解倾倒。\n一枝倒把赠公行，拟行把住道道道。",
        "dynasty": "宋",
        "collection_info": null
    },
    {
        "title": "和赵超然  其二",
        "author": "释慧空",
        "content": "山僧当年活计小，冷地不知人怪笑。\n白云堆裏强安身，石火光中多失照。\n业风吹不到天亭，无着力处尽力争。\n千岁灵龟退灵殻，而今步步火中行。\n超然居士今庞老，一笑相逢重拨草。\n全机透出上头关，平屐家风且安好。\n且安好，走过市桥曾挞倒。\n回头筑着老丹霞，咄这冤家何不道。",
        "dynasty": "宋",
        "collection_info": null
    },
    {
        "title": "喜温首座至  其一",
        "author": "释慧空",
        "content": "我昔识此老，谓之定上座。\n是时朋辈中，箇箇道与么。\n一别二十年，相逢皆老大。\n把手两风颠，傍观尽惊倒。\n翻思往者言，幸尔欺得过。\n若是在今日，管取遭一唾。",
        "dynasty": "宋",
        "collection_info": null
    },
    {
        "title": "喜温首座至  其二",
        "author": "释慧空",
        "content": "两翁相对好机缘，点在人人本命年。\n方外笑谭无忌讳，梦中歧路说迍邅。\n自从打破秦时镜，总是花开腊月莲。\n或问两翁年几许，寻常儿唤首罗天。",
        "dynasty": "宋",
        "collection_info": null
    },
    {
        "title": "与撮药曹道",
        "author": "释慧空",
        "content": "当阳拈出大家看，来处分明去处端。\n总是诸人自遮护，先生豪髪不相瞒。",
        "dynasty": "宋",
        "collection_info": null
    },
    {
        "title": "与开道者",
        "author": "释慧空",
        "content": "大悲院裏罗斋出，十字街头觅水程。\n肩上袈裟无一截，草鞋落地作金声。",
        "dynasty": "宋",
        "collection_info": null
    },
    {
        "title": "与明州茂上人",
        "author": "释慧空",
        "content": "十五已前不得去，寒木一寻生铁铸。\n十五已后不得住，鍼筒鼻孔俱分付。\n正当十五天然别，谁管春寒与秋热。\n拈起笠子为焰光，遍在湖南幷两浙。",
        "dynasty": "宋",
        "collection_info": null
    },
    {
        "title": "送川全之云门",
        "author": "释慧空",
        "content": "入岭踏着披秀，恰似倒食甘蔗。\n前头节节不同，未可只么掉下。\n雪峰玄沙黄蘗，鼓山东禅西禅。\n是处波腾岳立，随方五位三玄。\n一一从头咬嚼，要令首尾完全。\n云门尽头一节，苦硬如咬生铁。\n一咬咬着舌头，洛阳桥成两截。\n普贤隐身无地，文殊倒退三千。\n有问蔗作何味，附子出在西川。",
        "dynasty": "宋",
        "collection_info": null
    },
    {
        "title": "送德上人归故山",
        "author": "释慧空",
        "content": "泯泯众人中，不与一人共。\n阒尔居闲房，俨若临千众。\n是谓有恒人，一心无二用。\n东山早尝学，身行而口诵。\n久之如善射，纵横无不中。\n魔外作姻亲，蛇虎为伯仲。\n离歌无可言，出此以为送。",
        "dynasty": "宋",
        "collection_info": null
    },
    {
        "title": "送珍兄之黄蘗",
        "author": "释慧空",
        "content": "老倒空生，言无旨的。\n索瓶指泥，觅偈与墼。\n俊流把得，劈面便掷。\n如其不然，分付黄蘗。",
        "dynasty": "宋",
        "collection_info": null
    },
    {
        "title": "和披秀韵与般阳明上人",
        "author": "释慧空",
        "content": "衲僧一口剑，莫问何年铸。\n既有杀人威，亦有活人句。\n说梦老瞿昙，至今未曾悟。\n为之子孙者，果以何为据。\n聚头化城中，自谓得安住。\n抛却金刚王，记持死汉语。\n腊月三十日，一字不堪睹。\n若惊吾剑在，便解子与午。\n忽挂忽为轮，可见不可取。\n提出长桥蛟，却是南山虎。",
        "dynasty": "宋",
        "collection_info": null
    },
    {
        "title": "与璨上人",
        "author": "释慧空",
        "content": "参寻惟上士，骏逸谅无俦。\n去住一言下，东西拄杖头。\n主宾能互换，鍼芥更相投。\n忽竖顶门眼，西江水倒流。",
        "dynasty": "宋",
        "collection_info": null
    },
    {
        "title": "与勇上人",
        "author": "释慧空",
        "content": "虎丘之虎老且死，道人勇者乃其子。\n以其有子父不亡，偈地风声犹在耳。\n东山于其父子间，为之道旧为乡里。\n要尔全机起乃翁，据虎头而收虎尾。",
        "dynasty": "宋",
        "collection_info": null
    },
    {
        "title": "与眉州远上人",
        "author": "释慧空",
        "content": "左握峨眉右五台，新罗吃粥七闽斋。\n朝来不省何方去，背却三门着草鞋。",
        "dynasty": "宋",
        "collection_info": null
    },
    {
        "title": "与通上人",
        "author": "释慧空",
        "content": "行脚莫归乡，枝筇一条铁。\n庵居不说禅，直以身为舌。\n莫归刚要归，不说又着说。\n张翁把研槌，锅中钓出鼈。",
        "dynasty": "宋",
        "collection_info": null
    },
    {
        "title": "示僧  其一",
        "author": "释慧空",
        "content": "推行出睦州担版汉，是圣是凡齐赞嘆。\n十方世界绝冤亲，不用藏身更吞炭。",
        "dynasty": "宋",
        "collection_info": null
    },
    {
        "title": "示僧  其二",
        "author": "释慧空",
        "content": "赵州狗子无佛性，咬人更不存性命。\n大悲千手不能遮，跋陀那龙侧耳听。",
        "dynasty": "宋",
        "collection_info": null
    },
    {
        "title": "示僧  其三",
        "author": "释慧空",
        "content": "有问西来祖意，但与衲僧巴鼻。\n香林坐久成劳，东山睡多损气。",
        "dynasty": "宋",
        "collection_info": null
    },
    {
        "title": "示僧  其四",
        "author": "释慧空",
        "content": "一箇端坐吃不足，二箇同槃则有余。\n缺齿老胡曾未会，洞传今古在吾徒。",
        "dynasty": "宋",
        "collection_info": null
    },
    {
        "title": "示僧  其五",
        "author": "释慧空",
        "content": "普化传真，七错八错。\n后人不明，随邪逐恶。\n若是真鍮，黄金不博。\n今人长爱李将军，一箭离弦双鵰落。",
        "dynasty": "宋",
        "collection_info": null
    },
    {
        "title": "送广南僧",
        "author": "释慧空",
        "content": "神光三拜，菩提达磨。\n老安平生，一破竈堕。\n东山病汉，石箇什么。\n信笔写出，不勘自破。\n丹山雏凤九苞文，海坛犬子似驴大。",
        "dynasty": "宋",
        "collection_info": null
    },
    {
        "title": "送白上人还丰岩",
        "author": "释慧空",
        "content": "我初不识丹霞师，迩来偶识丹霞子。\n却因其子识其师，云水相悬渺千里。\n空生不往丰岩中，丹霞不到西庵裏。\n如何说箇相识来，理契即邻休寐语。\n风前把出赠行人，虚空稽首须弥舞。\n千载冰岩一日春，悬水落崖声似雨。",
        "dynasty": "宋",
        "collection_info": null
    },
    {
        "title": "送定勋二上人",
        "author": "释慧空",
        "content": "定禅快为师子吼，勋禅莹凈玉无垢。\n两禅同居渊不分，一日用之左右手。\n超方独脱王老师，向何壁立今何慈。\n杓柄短长锅大小，揭而示之无可疑。\n末后更有一句子，未省两禅着何语。\n东山有句不敢书，恐着替渠出山去。",
        "dynasty": "宋",
        "collection_info": null
    },
    {
        "title": "和慈觉炊字韵幷送兰蕙  其一",
        "author": "释慧空",
        "content": "竹屋孤烟未断炊，鸥盟岁晚不应违。\n五湖云水座中客，一沼芰荷身上衣。",
        "dynasty": "宋",
        "collection_info": null
    },
    {
        "title": "和慈觉炊字韵幷送兰蕙  其二",
        "author": "释慧空",
        "content": "蕙弟兰兄本一山，莫如白下望长干。\n人间草木非其对，留与芝翁到老看。",
        "dynasty": "宋",
        "collection_info": null
    },
    {
        "title": "招南泉",
        "author": "释慧空",
        "content": "一饭之微亦报缘，蒲团纸帐在吾年。\n道惟简易人惟俭，遯乃嘉肥进乃邅。\n问讯江头白石佛，愿回足下紫金莲。\n当年手种庭前柏，岁晚青青欲入天。",
        "dynasty": "宋",
        "collection_info": null
    },
    {
        "title": "素上人为普贤办供过溪上需偈予曰与普贤有素不可无词乃作五偈遗之归山呈似道人一笑  其一",
        "author": "释慧空",
        "content": "普贤愿海君能续，火聚刀山勿厌登。\n更入人间烦恼海，自然触处妙相应。",
        "dynasty": "宋",
        "collection_info": null
    },
    {
        "title": "素上人为普贤办供过溪上需偈予曰与普贤有素不可无词乃作五偈遗之归山呈似道人一笑  其二",
        "author": "释慧空",
        "content": "素公初住峨眉寺，遣化人间要话行。\n借问话头何自得，大都来处要分明。",
        "dynasty": "宋",
        "collection_info": null
    },
    {
        "title": "素上人为普贤办供过溪上需偈予曰与普贤有素不可无词乃作五偈遗之归山呈似道人一笑  其三",
        "author": "释慧空",
        "content": "鸡寒上树鸭下水，举着今人长努嘴。\n众生不明颠倒机，祖教从来同一轨。",
        "dynasty": "宋",
        "collection_info": null
    },
    {
        "title": "素上人为普贤办供过溪上需偈予曰与普贤有素不可无词乃作五偈遗之归山呈似道人一笑  其四",
        "author": "释慧空",
        "content": "保寿当年作街坊，街头撞着自家底。\n而今岂是有遮藏，撩起清风殊未已。",
        "dynasty": "宋",
        "collection_info": null
    },
    {
        "title": "素上人为普贤办供过溪上需偈予曰与普贤有素不可无词乃作五偈遗之归山呈似道人一笑  其五",
        "author": "释慧空",
        "content": "千邪堆裏容开手，万毒丛中许夺标。\n不堕功勋夷险外，前头宝所即非遥。",
        "dynasty": "宋",
        "collection_info": null
    },
    {
        "title": "华光墨梅",
        "author": "释慧空",
        "content": "隔江遥望白云村，横折梅花卧石根。\n病眼朦胧失端的，淡烟小雨復黄昏。",
        "dynasty": "宋",
        "collection_info": null
    },
    {
        "title": "石菖蒲",
        "author": "释慧空",
        "content": "僊裔来何许，罗浮小洞天。\n老僧忘百念，相对相翛然。\n水洁情惟洁，石坚心更坚。\n愿持青苦节，庶定永君年。",
        "dynasty": "宋",
        "collection_info": null
    },
    {
        "title": "书定兄宗派图  其一",
        "author": "释慧空",
        "content": "虚名惊世刻舟痕，乃祖初无一法传。\n流出胸襟盖天地，只今子子与孙孙。",
        "dynasty": "宋",
        "collection_info": null
    },
    {
        "title": "书定兄宗派图  其二",
        "author": "释慧空",
        "content": "笔头定有鑪槌地，陶冶诸方入正传。\n不许南泉夸独脱，且教雷例作儿孙。",
        "dynasty": "宋",
        "collection_info": null
    },
    {
        "title": "观僧作小字宗派图  其一",
        "author": "释慧空",
        "content": "蝇头细字集为图，瓜瓞绵绵走线朱。\n虎踞龙蟠诸老宿，半窗斜日黑蚍蜉。",
        "dynasty": "宋",
        "collection_info": null
    },
    {
        "title": "观僧作小字宗派图  其二",
        "author": "释慧空",
        "content": "寒泉洗眼看新图，字线岐分黑间朱。\n妙似他方抟枣叶，巧如九曲度蚍蜉。",
        "dynasty": "宋",
        "collection_info": null
    },
    {
        "title": "戏题渊知客水墨图",
        "author": "释慧空",
        "content": "一身随处得轻安，老入苍崖迭嶂间。\n真箇溪山看似梦，却将水墨写溪山。",
        "dynasty": "宋",
        "collection_info": null
    },
    {
        "title": "书觉待者空寂会铭后",
        "author": "释慧空",
        "content": "白首儒生困路岐，残杯冷炙饱还饥。\n一朝得意春风下，便把驴儿作马骑。",
        "dynasty": "宋",
        "collection_info": null
    },
    {
        "title": "拄杖铭",
        "author": "释慧空",
        "content": "黑似漆，清而癯。\n龙无角，蛇有鬚。\n契得之，不自扶。\n空老矣，乃用渠。\n穿天台挑衡庐，涵瀛浡，吞江湖。\n山水具，默然无。\n突然出，拟则迂。\n点须弥，为丘墟。\n指墙壁，为文殊。\n快荐取，勿踌躇。\n是之外，乃无余。",
        "dynasty": "宋",
        "collection_info": null
    },
    {
        "title": "跋白鹿寄庵续寒山诗卷后",
        "author": "释慧空",
        "content": "寒山忍寒哦五字，不为世间瓜与瓠。\n寄庵续之则有余，法灯拟之不相似。\n拾得日暮趁牛归，丰干天明骑虎去。\n可怜辛苦油浇神，年年打供国清寺。",
        "dynasty": "宋",
        "collection_info": null
    },
    {
        "title": "与昙上人",
        "author": "释慧空",
        "content": "我今无别语，方便唯一路。\n古今贤圣人，皆由此得度。\n无为一加鞭，只贵阔着步。\n力行不中休，理尽即自悟。\n不见新丰老，母在不归去。\n不见老赵州，蹔归终不住。\n两翁僧中龙，千载乃一遇。\n观其入道初，尚欲一味做。\n况我中下流，日用更多事。\n行行宜念诸，青春易迟暮。",
        "dynasty": "宋",
        "collection_info": null
    },
    {
        "title": "次韵答靖侍者",
        "author": "释慧空",
        "content": "一句忽截流，千差俱失路。\n谁为三界师，出生与灭度。\n一念忽到家，大千无跬步。\n谁为九类生，沈迷及省悟。\n向来先达人，箇箇与么去。\n只今禅家流，一一如是住。\n求其独脱者，举世亦罕遇。\n道人我同参，岂不以此故。\n遗我一使言，言言论何事。\n北鬰打三更，西瞿日未暮。",
        "dynasty": "宋",
        "collection_info": null
    },
    {
        "title": "和刘天启对牡丹歠茶",
        "author": "释慧空",
        "content": "优昙惟时乃现，余芳得暖争抽。\n谁肯不萌枝上，折来一洗春柔。\n小智劳乎刻画，钝根溺在熏修。\n纵是根同体一，皆为蝶戏蜂游。\n所以南泉一指，顿开陆子双眸。\n披秀因斋庆讚，东山助出茶瓯。\n不是云居安乐，绝胜黄蘗中洲。\n更看年年二月，扁舟逆上春流。",
        "dynasty": "宋",
        "collection_info": null
    },
    {
        "title": "和秀峰  其一",
        "author": "释慧空",
        "content": "白马驼经弄玉蹄，云中归去不曾迷。\n从今大事因缘毕，坐听河声流向西。",
        "dynasty": "宋",
        "collection_info": null
    },
    {
        "title": "和秀峰  其二",
        "author": "释慧空",
        "content": "教意拈来作么看，唐言梵语不相干。\n更将祖意论同别，识取鸡寒与鸭寒。",
        "dynasty": "宋",
        "collection_info": null
    },
    {
        "title": "才仲出示巨轴佳篇復檔案新诗降嘆不已又似欲置人于苦海中惟恐堕其计而不免次韵奉呈",
        "author": "释慧空",
        "content": "先生词源真汹涌，已如鸣鹤闻于天。\n隋珠却把暗投掷，但觉惊捧蛟槃圆。\n终须负鼎于明主，况其致治如烹鲜。\n伊尹未聘独耕野，先生是以由居廛。\n古人投笔真不浅，为有妙技非难捐。\n风流顾恺虽可尚，要之无乃痴为为缘。\n愿言自信龟手药，无使小子讥便便。",
        "dynasty": "宋",
        "collection_info": null
    },
    {
        "title": "送鹏上人",
        "author": "释慧空",
        "content": "生儿堕地要着鞭，无使长居父母前。\n既缁其衣童其颠，是欲置之于圣贤。\n圣贤道大非小缘，要当猛断无迁延。\n九万鹏程脚下天，一言相契犹未然。\n要中之要玄中玄，千人万人得一传。\n东山说罢鹏出门，祝融峰后湘水边。",
        "dynasty": "宋",
        "collection_info": null
    },
    {
        "title": "送明首座幷简元故人",
        "author": "释慧空",
        "content": "目山第一座，江阴道人明。\n披秀五年住，众中称老成。\n龙门吹毛子，瓯峰空故人。\n昨闻开定山，问之乃其兄。\n投机雷雨解，操行冰霜清。\n一点皮下血，大千尘中经。\n以公好兄弟，增我朋友情。\n新年拄杖头，依旧吴山青。\n谭间烦引及，衰病老空生。",
        "dynasty": "宋",
        "collection_info": null
    },
    {
        "title": "甘泉惠石铫郑才仲以诗见赏次韵酬之",
        "author": "释慧空",
        "content": "老空剪茶器惟石，石有何好空乃惜。\n先生嗜好偶然同，我久眼中无此客。\n呼童活火煮山泉，旋破小团分五白。\n不嫌菌蠢赋龙头，便觉弥明犹在席。",
        "dynasty": "宋",
        "collection_info": null
    },
    {
        "title": "和才仲五字韵  其一",
        "author": "释慧空",
        "content": "豹变惟君子，吾方见一斑。\n君宜为世瑞，未用爱僧闲。\n文出东西汉，诗成大小山。\n殷勤五字句，乞我薜萝间。",
        "dynasty": "宋",
        "collection_info": null
    },
    {
        "title": "和才仲五字韵  其二",
        "author": "释慧空",
        "content": "一身走四海，未老髪先斑。\n得住从缘住，非闲亦似闲。\n泉鸣堂下石，云起屋头山。\n不碍往来者，无人到此间。",
        "dynasty": "宋",
        "collection_info": null
    },
    {
        "title": "漆匠王荣朱法座求颂",
        "author": "释慧空",
        "content": "大鑑祖师曾指出，拄地撑天黑似漆。\n众生日用多不知，王荣代代承恩力。\n承恩力，皎如日，掷地金声更坚密。\n两手持来付与人，一任高低酬价直。",
        "dynasty": "宋",
        "collection_info": null
    },
    {
        "title": "与凈上人开行和尚语录",
        "author": "释慧空",
        "content": "捏乌巨山为笔，蘸鄱阳湖作墨。\n空中大书六字，荐福和尚语录。\n若人一览无遗，山僧与伊脔肉。",
        "dynasty": "宋",
        "collection_info": null
    },
    {
        "title": "和无在悼惠书记  其一",
        "author": "释慧空",
        "content": "惠初不死而言死，空本无情似有情。\n手把遗书一挥泪，秦溪三夜雨连明。",
        "dynasty": "宋",
        "collection_info": null
    },
    {
        "title": "和无在悼惠书记  其二",
        "author": "释慧空",
        "content": "忆昨同渠离汝水，而今先我至天台。\n后生乍转通身句，悔不当初与道来。",
        "dynasty": "宋",
        "collection_info": null
    },
    {
        "title": "和无在悼惠书记  其三",
        "author": "释慧空",
        "content": "全死全生大法王，能医生死更无方。\n干城影裏封疆阔，石火光中劫数长。",
        "dynasty": "宋",
        "collection_info": null
    },
    {
        "title": "前日有客陈墨梅者仆因诵高台所作为绝至于寻常墨缀处余人用尽工夫不到不知圆公何从见闻客疑仆能之昨日袖纸相过苦求挥洒不觉令人失笑因戏作少谢盛意是中亦有墨梅请呈本际老必为指出",
        "author": "释慧空",
        "content": "高台仁老今已老，冷药疏枝余薄怒。\n后来涂抹如牛毛，过眼番番泛于土。\n不如十月江南行，长条半落霜冰清。\n冰魂玉骨淡不俗，宛转自有骚人情。\n惟公好事心尚尔，若爱霜枝横短纸。\n不因作意宽作程，少待今年冰雪底。",
        "dynasty": "宋",
        "collection_info": null
    },
    {
        "title": "悼觉庵  其一",
        "author": "释慧空",
        "content": "石人生子便英灵，胎髪未除先老成。\n不读五经并十史，一言才出万人惊。",
        "dynasty": "宋",
        "collection_info": null
    },
    {
        "title": "悼觉庵  其二",
        "author": "释慧空",
        "content": "有何等语能惊众，三问渠侬三不知。\n是我松斋会心友，或闻或见更无疑。",
        "dynasty": "宋",
        "collection_info": null
    },
    {
        "title": "悼觉庵  其三",
        "author": "释慧空",
        "content": "鸟道玄关方打脱，刀山剑树又跻攀。\n老来别得安身法，八面朱门夜不关。",
        "dynasty": "宋",
        "collection_info": null
    },
    {
        "title": "南华定兄访予疏山临分欲偈作此",
        "author": "释慧空",
        "content": "一滴曹溪水，千江悉混流。\n深期能远到，未可辄中休。\n知识随方有，禅林在处稠。\n杖头亲探过，归路却相求。",
        "dynasty": "宋",
        "collection_info": null
    },
    {
        "title": "送吴居士",
        "author": "释慧空",
        "content": "化缘架就留香堂，乞饭又饱留香众。\n明年入夏便归来，三日一斋五日供。\n普愿雪山立雪徒，圣箭离弦万钧重。",
        "dynasty": "宋",
        "collection_info": null
    },
    {
        "title": "送鑑维那弼侍者之径山  其一",
        "author": "释慧空",
        "content": "佛日丛林我弟兄，见来应是问空生。\n谓如乌石岭头石，送尽行人自不行。",
        "dynasty": "宋",
        "collection_info": null
    },
    {
        "title": "送鑑维那弼侍者之径山  其二",
        "author": "释慧空",
        "content": "弼禅弼禅，紧峭草鞋阔着步。\n莫似山僧，绳床角头立地时。\n径山老人我知识，横膝竹篦三尺铁。\n那咤顶上吃一掣，金刚脚下流出血。\n别别，辰锦砂兮未为赤。",
        "dynasty": "宋",
        "collection_info": null
    },
    {
        "title": "送泽监寺出岭",
        "author": "释慧空",
        "content": "我自入岭来，称锤落深井。\n如君英俊流，当以我为警。\n摩挲探水杖，透脱飞猿岭。\n送别无所谭，霜清溪路永。",
        "dynasty": "宋",
        "collection_info": null
    },
    {
        "title": "和刘天常见寄",
        "author": "释慧空",
        "content": "足疾三年只杜门，孤怀如月耿朝昏。\n同风不昧古人意，此道当期老者论。\n露地白牛纯到角，雪山香草细和根。\n苏州未解吾家事，夜对高僧无一言。",
        "dynasty": "宋",
        "collection_info": null
    },
    {
        "title": "送悟大师重造金刚",
        "author": "释慧空",
        "content": "八大金刚常住世，护佛正法令久住。\n精蓝金刚相先坏，欲令正法住为难。\n悟禅致力扶正法，故先成此金刚王。\n老僧嘉悟善用心，说偈赞其令速办。",
        "dynasty": "宋",
        "collection_info": null
    },
    {
        "title": "送妙修造",
        "author": "释慧空",
        "content": "昔人架屋着闲汉，同道嗔之不与语。\n秀峰屋下没闲人，不是超佛即超祖。\n佛祖至大渠更超，此屋黄金君勿惮。\n下山遍访檀施门，必有奇人咄嗟办。",
        "dynasty": "宋",
        "collection_info": null
    },
    {
        "title": "送本书记住保寿",
        "author": "释慧空",
        "content": "吴山道人真倔强，气吞佛祖无诸方。\n饱参不数古韶偃，操词不齿今苏黄。\n独能以文事圆悟，期于季软振颓纲。\n缘熟果能符素志，要与乃祖联遗芳。\n金券揭起益高价，栗蒲突出重耿光。\n弄蹄驴子骥莫及，踢出保寿今开堂。\n三圣休更推僧出，此公毒手难近傍。\n咦！。",
        "dynasty": "宋",
        "collection_info": null
    },
    {
        "title": "送忍禅游方",
        "author": "释慧空",
        "content": "人言祖意不可说，未动唇吻先卷舌。\n虽然说着也不妨，道火何曾口边热。\n若作说会一重关，不作说会万重山。\n自家肚皮自家划，莫被傍人开眼瞒。\n忍禅少年心踊跃，买双草鞋穿两脚。\n天台南岳走一遭，铁额铜头须撞着。",
        "dynasty": "宋",
        "collection_info": null
    },
    {
        "title": "赠寥元饰  其一",
        "author": "释慧空",
        "content": "十日中林足音绝，陈云不飞天欲雪。\n剪剪溪风忽转霜，天工似与游人设。\n蹇驴风帽溪上来，眼明一二僧窗开。\n地炉夜话月入屋，竹径朝行山放梅。\n公家秦溪富山水，碧瓦朱甍空翠裏。\n还家开取虎头岩，会见丹霞访居士。",
        "dynasty": "宋",
        "collection_info": null
    },
    {
        "title": "赠寥元饰  其二",
        "author": "释慧空",
        "content": "世途湔去利名垢，僧榻来熏知见香。\n昭旷情怀陶靖节，清明风韵孟襄阳。",
        "dynasty": "宋",
        "collection_info": null
    },
    {
        "title": "赠寥元饰  其三",
        "author": "释慧空",
        "content": "家住秦溪紫翠间，好山终日遶朱阑。\n莫如马上寻山者，到老不知身在山。",
        "dynasty": "宋",
        "collection_info": null
    },
    {
        "title": "和刘天启并留别  其一",
        "author": "释慧空",
        "content": "崇观文章独老苍，后生犹及见堂堂。\n十年契阔形容改，一日相逢道韵长。\n尽启轩窗供远目，莫嫌蔬笋饭家常。\n愿陪刘远焚香在，莲社风流有耿光。",
        "dynasty": "宋",
        "collection_info": null
    },
    {
        "title": "和刘天启并留别  其二",
        "author": "释慧空",
        "content": "相从无十日，相别又经年。\n为问南来雁，群飞孰使然。",
        "dynasty": "宋",
        "collection_info": null
    },
    {
        "title": "和彦正居士见寄并勉定兄及再和梦石  其一",
        "author": "释慧空",
        "content": "学道穷年无寸勋，忘机似可置鸥群。\n谩劳长者开青眼，送与高岩卧白云。\n机钝莫酬摩诘问，鼻端终待郢人斤。\n归来不寐思君语，落涧寒泉深夜闻。",
        "dynasty": "宋",
        "collection_info": null
    },
    {
        "title": "和彦正居士见寄并勉定兄及再和梦石  其二",
        "author": "释慧空",
        "content": "从容中道绝功勋，野鹤昂藏不类群。\n双眼炯如潭底月，一身闲似岭头云。\n撮来大地如粟粒，放去龟毛重九斤。\n三载相依话畴昔，我初无说子无闻。",
        "dynasty": "宋",
        "collection_info": null
    },
    {
        "title": "和彦正居士见寄并勉定兄及再和梦石  其三",
        "author": "释慧空",
        "content": "贫家只有四立壁，分岁那进豪右群。\n方办五言酬绝唱，又传秀句入深云。\n应机杀活生谭笑，信手方圆斫斧斤。\n无以险崖多困我，须防官府有新闻。",
        "dynasty": "宋",
        "collection_info": null
    },
    {
        "title": "与岳麓范老",
        "author": "释慧空",
        "content": "闽蜀限西南，中有同风句。\n今年台雁行，一笑果相遇。\n朝饭灵峰泉，暮宿中岩寺。\n常恐溪涨时，阿师截流去。",
        "dynasty": "宋",
        "collection_info": null
    },
    {
        "title": "送印禅归乡",
        "author": "释慧空",
        "content": "秦溪青田十日程，自彼到此小行脚。\n念来三见枫叶丹，依然又带天平错。\n问渠去矣再来无，游客虽好家山乐。\n我亦无家可得归，去去善为山路恶。",
        "dynasty": "宋",
        "collection_info": null
    },
    {
        "title": "送僧行脚",
        "author": "释慧空",
        "content": "赵州送人曾有语，有佛无佛俱莫住。\n若是金毛师子儿，他家自有通霄路。\n因记雪峰行脚时，九上洞山三投子。\n被风堕笠渠不收，盖天盖地从此始。\n两翁从此迹已陈，后世事之如事生。\n道人即是后来秀，千里修途宜力行。\n勿贤前辈辄自已，当与两翁争重轻。\n我如老马虽伏枥，喜见此行犹更鸣。",
        "dynasty": "宋",
        "collection_info": null
    },
    {
        "title": "示泽监寺",
        "author": "释慧空",
        "content": "云门山，泽监寺，对空生，出此语。\n书偈及传衣，全非衲僧事。\n等闲透出云门关，赤手要缚南山虎。\n三寸㔢除能再来，凛凛威风惊海宇。",
        "dynasty": "宋",
        "collection_info": null
    },
    {
        "title": "书知微偈后",
        "author": "释慧空",
        "content": "酰鸡负须弥，瞬息九万里。\n猕猴对秦镜，一一总没尾。\n生平五湖心，短笛秋风裏。\n借问鱼有无，夜凉天在水。",
        "dynasty": "宋",
        "collection_info": null
    },
    {
        "title": "寄拂柄与知微微不受兼颂附回后有僧请益故答之",
        "author": "释慧空",
        "content": "火中驽马变黄牛，不见全身露两头。\n龙树马鸣齐卷舌，山僧亲为说来由。",
        "dynasty": "宋",
        "collection_info": null
    },
    {
        "title": "送本首座还梅州",
        "author": "释慧空",
        "content": "病夫独卧雪山雪，抱渴惟思梅岭梅。\n岁晚犯寒宜好去，新年忍死待归来。",
        "dynasty": "宋",
        "collection_info": null
    },
    {
        "title": "信道姑见佛日",
        "author": "释慧空",
        "content": "信是有髪比丘尼，东山不及渠一着。\n闻说佛日岭外还，不起公凭便行脚。",
        "dynasty": "宋",
        "collection_info": null
    },
    {
        "title": "寄信上人",
        "author": "释慧空",
        "content": "一瓶一钵且随缘，此事时时强为宣。\n知己不来春自老，孤峰皎月对寒泉。",
        "dynasty": "宋",
        "collection_info": null
    },
    {
        "title": "独宿省堂告友人",
        "author": "释慧空",
        "content": "秋瘴惊寒却自平，匡床独卧四无声。\n涅槃堂裏通身句，永夜孤灯一点明。",
        "dynasty": "宋",
        "collection_info": null
    },
    {
        "title": "怀友  其一",
        "author": "释慧空",
        "content": "一牛鸣地竹桥西，成趣生涯有菜畦。\n三度春归忆君别，乱红如雨暗前溪。",
        "dynasty": "宋",
        "collection_info": null
    },
    {
        "title": "怀友  其二",
        "author": "释慧空",
        "content": "仙翁初不记年华，食罢蟠桃又着花。\n只在人前人不识，蓝溪流水两三家。",
        "dynasty": "宋",
        "collection_info": null
    },
    {
        "title": "寄谷堂老",
        "author": "释慧空",
        "content": "谷堂去我如许久，病起诸峰瘦入天。\n放髪齐眉寒又至，几时归叫老风颠。",
        "dynasty": "宋",
        "collection_info": null
    },
    {
        "title": "送光兄之百丈兼呈山中禅师以当书矣  其一",
        "author": "释慧空",
        "content": "不疑汝未彻，端的若为分。\n宝剑寒光动，桃花云裏春。",
        "dynasty": "宋",
        "collection_info": null
    },
    {
        "title": "送光兄之百丈兼呈山中禅师以当书矣  其二",
        "author": "释慧空",
        "content": "生涯一物无，坐对方来客。\n有问不违伊，向道庭前柏。",
        "dynasty": "宋",
        "collection_info": null
    },
    {
        "title": "送善兄还洞山兼呈方丈  其一",
        "author": "释慧空",
        "content": "洞山好佛贵兼尊，老奯才方得入门。\n留得中心者些子，而今着力有儿孙。",
        "dynasty": "宋",
        "collection_info": null
    },
    {
        "title": "送善兄还洞山兼呈方丈  其二",
        "author": "释慧空",
        "content": "一书远寄云中旧，五偈仍观雪子吟。\n且喜新丰消息在，南方满眼是丛林。",
        "dynasty": "宋",
        "collection_info": null
    },
    {
        "title": "谢庞道惠茶",
        "author": "释慧空",
        "content": "冰雪心肠独老庞，一枝春信果无双。\n茅堂客散熏炉冷，有味无言日转窗。",
        "dynasty": "宋",
        "collection_info": null
    },
    {
        "title": "本老昔住此庵今出世再过山次日出诸偈颂乃和之",
        "author": "释慧空",
        "content": "舀溪长柄向来杓，瑞世优昙今日花。\n到我住庵无此瑞，只将溪水煮山茶。",
        "dynasty": "宋",
        "collection_info": null
    },
    {
        "title": "僧上蜀绢毛段不受以偈谢之",
        "author": "释慧空",
        "content": "关西毛段蜀川绢，万里持来恐亦艰。\n谢汝殷勤復归汝，老僧布衲得遮寒。",
        "dynasty": "宋",
        "collection_info": null
    },
    {
        "title": "送泽上人",
        "author": "释慧空",
        "content": "出入丛林成岁月，养成大树没根栽。\n东山老矣病且耄，为荫为凉待后来。",
        "dynasty": "宋",
        "collection_info": null
    },
    {
        "title": "容茶头为本无庵道头陀求偈",
        "author": "释慧空",
        "content": "道本无根却有根，根深枝叶遍干坤。\n不知根本深多少，往见头陀试问看。",
        "dynasty": "宋",
        "collection_info": null
    },
    {
        "title": "与通上人",
        "author": "释慧空",
        "content": "迷时翻手迷为悟，悟处存心悟是迷。\n迷悟两忘归路尽，皖山深夜老猿啼。",
        "dynasty": "宋",
        "collection_info": null
    },
    {
        "title": "送僧归四明",
        "author": "释慧空",
        "content": "跛鼈三年病，一书千里心。\n冤家容可避，到老也相寻。",
        "dynasty": "宋",
        "collection_info": null
    },
    {
        "title": "送昙上人游方",
        "author": "释慧空",
        "content": "昔人有言生处乐，东山何劝人行脚。\n殊方异域走苦辛，峻岭重关多险恶。\n东山往昔被赚来，故就于今拔本着。\n问渠端的何处生，一言解却通身缚。",
        "dynasty": "宋",
        "collection_info": null
    },
    {
        "title": "题石室并和澹庵  其一",
        "author": "释慧空",
        "content": "野桃欹岸竹连云，石径萦纡到洞门。\n花落莫随流水去，恐人认此是桃源。",
        "dynasty": "宋",
        "collection_info": null
    },
    {
        "title": "题石室并和澹庵  其二",
        "author": "释慧空",
        "content": "石门有路建隆初，树老崖荒路欲无。\n我以多生岩下住，到门先记石于菟。",
        "dynasty": "宋",
        "collection_info": null
    },
    {
        "title": "题石室并和澹庵  其三",
        "author": "释慧空",
        "content": "山日辉辉云细细，石渠浅浅竹疏疏。\n珍禽引客飞还住，灵草忽香寻却无。",
        "dynasty": "宋",
        "collection_info": null
    },
    {
        "title": "题石室并和澹庵  其四",
        "author": "释慧空",
        "content": "百里寻山但宿春，欲留未得去还慵。\n东风莫使归帆饱，放我中流认九峰。",
        "dynasty": "宋",
        "collection_info": null
    },
    {
        "title": "题石室并和澹庵  其五",
        "author": "释慧空",
        "content": "要识停厨第一方，为空石廪着黄粱。\n明年便入岩中坐，五偈先来作定场。",
        "dynasty": "宋",
        "collection_info": null
    },
    {
        "title": "题石室并和澹庵  其六",
        "author": "释慧空",
        "content": "住如止水动如云，去住无拘是我门。\n又举杖头千佛剎，来藏海上小桃源。",
        "dynasty": "宋",
        "collection_info": null
    },
    {
        "title": "题石室并和澹庵  其七",
        "author": "释慧空",
        "content": "惊蛇断路我来初，钵挂藤梢物物无。\n只向无中成活计，譍门童子两于菟。",
        "dynasty": "宋",
        "collection_info": null
    },
    {
        "title": "题石室并和澹庵  其八",
        "author": "释慧空",
        "content": "衣雨调阶泉淅沥，青烟遶屋树扶疏。\n异时有问碧岩境，举似酬之莫道无。",
        "dynasty": "宋",
        "collection_info": null
    },
    {
        "title": "题石室并和澹庵  其九",
        "author": "释慧空",
        "content": "黄陈五合不劳舂，食罢无营一似慵。\n麋鹿往还溪上路，白云开合面前峰。",
        "dynasty": "宋",
        "collection_info": null
    },
    {
        "title": "题石室并和澹庵  其一○",
        "author": "释慧空",
        "content": "来年四色更多方，忧水忧风忧夏粮。\n未必澹庵能快活，随身干木便逢场。",
        "dynasty": "宋",
        "collection_info": null
    },
    {
        "title": "戒庵主示诸老船子图偈赞因与之结缘  其一",
        "author": "释慧空",
        "content": "我笑华亭老，虚舟漾明月。\n撞着问津人，万劫繫驴橛。",
        "dynasty": "宋",
        "collection_info": null
    },
    {
        "title": "戒庵主示诸老船子图偈赞因与之结缘  其二",
        "author": "释慧空",
        "content": "开口赠两桡，老婆心更切。\n回首与翻身，亦未为剿绝。",
        "dynasty": "宋",
        "collection_info": null
    },
    {
        "title": "戒庵主示诸老船子图偈赞因与之结缘  其三",
        "author": "释慧空",
        "content": "那堪镢头边，勿令有断绝。\n老戒不放伊，携之入闽粤。",
        "dynasty": "宋",
        "collection_info": null
    },
    {
        "title": "戒庵主示诸老船子图偈赞因与之结缘  其四",
        "author": "释慧空",
        "content": "到处出似人，几箇知时节。\n空也心胆麤，戒戒勿漏泄。",
        "dynasty": "宋",
        "collection_info": null
    },
    {
        "title": "离云居寓九仙寄无住",
        "author": "释慧空",
        "content": "痴云翳目不肯散，一雨一风行路迷。\n好山但自着狐兔，百城孤客其安之。\n朝来喜事遽如许，高空卷云风扫雨。\n径须呼我木上座，去探大雄山下虎。",
        "dynasty": "宋",
        "collection_info": null
    },
    {
        "title": "和可上人",
        "author": "释慧空",
        "content": "梦裏身投九泽乡，共惊日月去堂堂。\n江湖乱后人虽健，鸿雁不来书亦亡。\n访旧悲凉山起雾，得君谭笑目生光。\n犀牛扇破犀牛在，宜有清风可播扬。",
        "dynasty": "宋",
        "collection_info": null
    },
    {
        "title": "答宜禅颂见谒",
        "author": "释慧空",
        "content": "宜禅谒老空，先自着便宜。\n分明金弹子，博得粪球儿。\n把得急抛下，堂堂空手归。\n前路逢人问，如何举似伊。",
        "dynasty": "宋",
        "collection_info": null
    },
    {
        "title": "过疏山化士求谒",
        "author": "释慧空",
        "content": "南来雨宿仍风餐，蛮溪鬼洞三年还。\n丛林龙象老衲死，处处钟鼓空云山。\n独闻疏山有尊宿，不减当年矮师叔。\n欲求法雨洗蛮烟，正恐斋厨窘炊玉。\n道人忽从山中来，要乞上方香饭回。\n我方痴坐视屋壁，毛孔要须香七日。",
        "dynasty": "宋",
        "collection_info": null
    },
    {
        "title": "送泐潭化士  其一",
        "author": "释慧空",
        "content": "大智承当三日聋，丈夫志气岂雷同。\n飞鸾渡水急于箭，喝下教伊不敢东。",
        "dynasty": "宋",
        "collection_info": null
    },
    {
        "title": "送泐潭化士  其二",
        "author": "释慧空",
        "content": "不道二方遭毒手，更持一钵访空生。\n空生亦似把不住，放出瞎驴随队行。",
        "dynasty": "宋",
        "collection_info": null
    },
    {
        "title": "送泐潭化士  其三",
        "author": "释慧空",
        "content": "瞎驴无足尾过头，蹴踏干坤势未休。\n大寂马驹追莫及，沩山水牯岂同流。",
        "dynasty": "宋",
        "collection_info": null
    },
    {
        "title": "送油头  其一",
        "author": "释慧空",
        "content": "十分亲近见还迟，放去令渠自发机。\n他日归来如点着，普天无处不光辉。",
        "dynasty": "宋",
        "collection_info": null
    },
    {
        "title": "送油头  其二",
        "author": "释慧空",
        "content": "明星时时出现，众生日日成道。\n如何空王殿前，多是点时不到。",
        "dynasty": "宋",
        "collection_info": null
    },
    {
        "title": "食荨",
        "author": "释慧空",
        "content": "朔风吹雪排疏櫺，敲冰汲水淘香秔。\n前村老樵馈法供，深壑病夫精勤诚。\n聃聃黄耳拥秀色，不约春气钟柴荆。\n隆隆沙铛沤起灭，点点釜口风雨争。\n严行禁谒戒俗客，约束从事烦庖丁。\n老饕寓意前具办，宿衲得路丰颐赪。\n中林雪月皎户牖，一饱对榻双眸明。\n五侯之家政自醉，我因欲卧听松声。",
        "dynasty": "宋",
        "collection_info": null
    },
    {
        "title": "送宜川",
        "author": "释慧空",
        "content": "一气万化之所种，眼处不透花重重。\n达人于中有大观，得处何止如鸡虫。\n倒尔鼻息作雷吼，佛祖望之犹缩手。\n抬头三世才晓昏，过眼千差孰妍丑。\n孤云为伴鸟助歌，沙鸥起舞鱼吹波。\n世间忧乐如我何，病夫聊示见其多。",
        "dynasty": "宋",
        "collection_info": null
    },
    {
        "title": "送广州达珠二化士  其一",
        "author": "释慧空",
        "content": "凡物不达何施为，惟其达者深所宜。\n如珠走槃自圆转，影迹不滞孤光随。\n良由水达舟船通，道路达则车书同。\n心境达则机用活，事理达则人法空。\n至于真达不疑处，鼎鼎舌头无剩语。\n杀人老贼今放憨，喝声雷送番禺雨。",
        "dynasty": "宋",
        "collection_info": null
    },
    {
        "title": "送广州达珠二化士  其二",
        "author": "释慧空",
        "content": "二龙争珠不必求，顶上之珠何足留。\n摩尼之珠不必识，衣裏之珠何足收。\n广南自有镇海珠，白月黑月分形模。\n无求无得珠不露，冏冏璧月生珊瑚。\n而今四海呈珠者，俊快不在仰山下。\n若谓纵横不犯波，争奈龙王按剑何。",
        "dynasty": "宋",
        "collection_info": null
    },
    {
        "title": "送广州达珠二化士  其三",
        "author": "释慧空",
        "content": "鼈鼻毒蛇横古路，切忌当头犯渠怒。\n犯时性命俱丧亡，不犯依前无避处。\n更有木蛇随后来，草中毒气触还乖。\n山头老汉遭一螫，至今负痛声如雷。\n痛声撼动大庾岭，直至海南人猛省。\n面前公案甚分明，莫负东山水上行。",
        "dynasty": "宋",
        "collection_info": null
    },
    {
        "title": "送广州达珠二化士  其四",
        "author": "释慧空",
        "content": "木球转处横身去，按住球时须款步。\n定场戏罢急翻身，莫来拦我球门路。\n五州管内人再来，无球可放莫生猜。\n朝来打鼓普请看，未见当年人斫牌。\n广南人自有佛性，试携此语辨邪正。\n岩岩象骨摩苍穹，凛凛四面生清风。",
        "dynasty": "宋",
        "collection_info": null
    },
    {
        "title": "东山到温州僊岩览安楞严姚郎中故事安初读楞严经破句悟道后接姚郎中以梅潭水声悟道东山拈云大小郎中可惜埋向僊岩山中遂说偈仍赠僊岩监寺  其一",
        "author": "释慧空",
        "content": "一句浑沦忽击开，银山铁壁绝纤埃。\n至今千尺雷霆水，大与姚郎雪屈来。",
        "dynasty": "宋",
        "collection_info": null
    },
    {
        "title": "东山到温州僊岩览安楞严姚郎中故事安初读楞严经破句悟道后接姚郎中以梅潭水声悟道东山拈云大小郎中可惜埋向僊岩山中遂说偈仍赠僊岩监寺  其二",
        "author": "释慧空",
        "content": "休于言下觅玄微，去却人间是与非。\n得意不从头上过，摩诃衍出祖师机。",
        "dynasty": "宋",
        "collection_info": null
    },
    {
        "title": "东山到温州僊岩览安楞严姚郎中故事安初读楞严经破句悟道后接姚郎中以梅潭水声悟道东山拈云大小郎中可惜埋向僊岩山中遂说偈仍赠僊岩监寺  其三",
        "author": "释慧空",
        "content": "港口呼舟载月行，月中回首望岩扃。\n直凭悬水通消息，莫作中宵风雨声。",
        "dynasty": "宋",
        "collection_info": null
    },
    {
        "title": "览天童示寂偈",
        "author": "释慧空",
        "content": "太白峰前青海尾，一目秋光弥万里。\n渔翁醉入芦花深，白鸟不飞天在水。",
        "dynasty": "宋",
        "collection_info": null
    },
    {
        "title": "答普贤梦石纪梦授观音偈",
        "author": "释慧空",
        "content": "补陀大土观世音，位超灌顶佛长子。\n不取正觉不涅槃，大慈悲等众生界。\n以如幻智入我梦，示身为石令我取。\n入手光严觉即无，无中度我观音在。\n俄而梦石一信通，授我大士栴檀像。\n空无定居懒惰久，礼敬供养心常疏。\n云何大士与梦石，不付他人惟付我。\n譬如良医视患众，各随其病授其药。\n空今病处正在懒，是故二彼用同时。\n慈力欲我如观音，一身普现一切处。\n辩才欲我如梦石，一法圆成一切义。\n懒无根蔕当处平，道有萌芽随念长。\n仰观仁意乃我愿，敢不再拜而钦承。\n惟愿菩萨大慈悲，受我少分之供养。\n戒品为香万行花，勇猛为幢坚固座。\n愿云定水功德山，慧灯智日清凉月。\n所陈妙乐皆法喜，所列珍羞尽禅悦。\n一一遍满虚空界，念念出我清凈心。\n心无所住供亦然，是则名为无尽供。\n普愿我等诸佛子，见佛尽作如己想。\n而无彼己同异心，乃至梦中亦如是。\n虽恒观世间如梦，而能广作诸佛事。\n虽常观诸法如幻，而能力转大法轮。\n当知如梦如幻法，非眼境界惟智境。\n东山说偈梦石纪，见者悉成无上觉。",
        "dynasty": "宋",
        "collection_info": null
    },
    {
        "title": "世尊真赞",
        "author": "释慧空",
        "content": "悉达纔生便自尊，无人剪此葛藤根。\n指天指地虎投槛，说顿说圆羊触藩。\n室利逼之轻出手，韶阳打杀略知恩。\n东山门户大无外，留取提鞋及灌园。",
        "dynasty": "宋",
        "collection_info": null
    },
    {
        "title": "达磨真赞  其一",
        "author": "释慧空",
        "content": "香至国王之季子，般若多罗之克家。\n六宗既正西干眼，五叶来开东震花。\n根源直截无文字，皮髓分张有等差。\n却怕老僧行正令，急携隻履返流沙。",
        "dynasty": "宋",
        "collection_info": null
    },
    {
        "title": "达磨真赞  其二",
        "author": "释慧空",
        "content": "一出南天竺，平欺震旦人。\n九年皮髓尽，冷地忽翻身。\n不思折却当门齿，更向空棺遗隻履。\n而今脚下无几何，不是当年留下底。",
        "dynasty": "宋",
        "collection_info": null
    },
    {
        "title": "二祖真赞",
        "author": "释慧空",
        "content": "缺齿老胡不敢说，一夜谩天三尺雪。\n神光初只立齐腰，大地到今寒彻骨。\n寒彻骨，金刚扶起泥人佛。\n樵歌渔唱乐昇平，灵芝瑞草年年出。",
        "dynasty": "宋",
        "collection_info": null
    },
    {
        "title": "观音真赞  其一",
        "author": "释慧空",
        "content": "此菩萨，从闻思修入三摩地，于一身现千手眼。\n明乎无所不照，无所不明。\n东山老汉，不免随泥作佛。\n南无观世音菩萨，南无大慈悲菩萨。",
        "dynasty": "宋",
        "collection_info": null
    },
    {
        "title": "观音真赞  其二",
        "author": "释慧空",
        "content": "静处藏身，动中跳出。\n全起灭心，为自在力。\n耳闻不知，眼见不识。\n天下人称，圆通第一。",
        "dynasty": "宋",
        "collection_info": null
    },
    {
        "title": "观音真赞  其三",
        "author": "释慧空",
        "content": "此大开士，愿力弘深。\n初无自相，随众生心。\n或以土木，至于缕线。\n但有少缘，悉皆出现。\n终不自言，我自于谁。\n惟令见者，默尔知归。",
        "dynasty": "宋",
        "collection_info": null
    },
    {
        "title": "观音真赞  其四",
        "author": "释慧空",
        "content": "一香一华，惟称惟讚。\n潮落海门，风生彼岸。",
        "dynasty": "宋",
        "collection_info": null
    },
    {
        "title": "庞居士真赞",
        "author": "释慧空",
        "content": "要识庞家箇老翁，东山壁上之图是。\n手携长柄竹漉篱，犯寒晓踏南昌市。\n市心跶倒灵照扶，则川斫额丹霞呼。\n襄阳耆旧风标在，留与禅家作殃害。",
        "dynasty": "宋",
        "collection_info": null
    },
    {
        "title": "真觉真赞  其一",
        "author": "释慧空",
        "content": "一千五百人善知识，大坐当轩取意描。\n眼上安眉犹不荐，面前球之更相饶。",
        "dynasty": "宋",
        "collection_info": null
    },
    {
        "title": "真觉真赞  其二",
        "author": "释慧空",
        "content": "德山师之师，岩头师之友。\n有是师，有是友，而负一千五百人善知识之地，而于法道大成也宜矣。\n至若开雪山，则忠懿闽王为之檀越。\n办众事，则兴圣国师为之服勤。\n定其宗，则有云门偃。\n正其派，则有玄沙备。\n自余棱展劲孚，鹅湖镜清流，皆分光四海，若揭日月。\n呜呼盛哉，瞻之仰之。\n杀人老贼面前，球子井贜捉获。",
        "dynasty": "宋",
        "collection_info": null
    },
    {
        "title": "草堂真赞",
        "author": "释慧空",
        "content": "此大和尚，丛林先觉。\n衲僧性命，出其掌握。\n问北指南，愈病勿药。\n惊起三圣瞎驴，趯倒赵州略彴，噁，四海缁流争名邈。",
        "dynasty": "宋",
        "collection_info": null
    },
    {
        "title": "此庵真赞",
        "author": "释慧空",
        "content": "此据胡床捉尘拂老和尚，恶手段不可近傍。\n曾将千五百斤铁枷，顿在山僧项上。\n而今笔下见之，亦自心惊胆丧。\n得人一尺，还人一丈。\n愿以此百亿佛剎微尘数不可说劫，为之寿量。\n于其中间荷负杨歧重担，倒跨三脚驴儿。\n奔走四海之龙象。",
        "dynasty": "宋",
        "collection_info": null
    },
    {
        "title": "球堂真赞",
        "author": "释慧空",
        "content": "四众之师，万星之月。\n为照为明，如行如说。\n承其光则器器皆圆，得其心则尘尘无物。\n及其瞎却衲僧眼，倒握麈尾拂。\n则丛林皆谓有老黄龙之体裁，备头陀之风骨。",
        "dynasty": "宋",
        "collection_info": null
    },
    {
        "title": "梦石真赞",
        "author": "释慧空",
        "content": "王母梦中，石佛象骨。\n峰前鼈鼻，僧蓝棋布。\n闽山神秀，尽钟于是。\n提石蛇，与夺出其掌握。\n居德云，大千乃其游戏。\n使着书辅教，则联珠贯璧，不作道原作伫灵。\n使俨临万众，则雷轰电激，不为德山为临济。\n天其有意于斯文，则无使袖手云山，友麋鹿而混吾曹于此世。\n同时出家，先我闻道。\n既为我友，又为我兄。\n浮云会散，初无定踪。\n晚喜其归，雪山之东。\n长松片石，相对两翁。\n遽乘六牙香象，雨后峨嵋扫空。\n冰片满街留不住，使人不能无所慕。",
        "dynasty": "宋",
        "collection_info": null
    },
    {
        "title": "谷堂真赞  其一",
        "author": "释慧空",
        "content": "冰出水，玉出石，破獍出窠母遭食。\n宗师得法，佛祖避席。\n正令当行，十方辟易。\n耕者驱其牛，饥者夺其食。\n龙骧虎骤，铁眼铜睛。\n到绳床角头，则不寒而栗。\n有此体裁，具此作略，是真临济儿孙，黄龙头角。\n东山与么讚之，何曾一字讚着。",
        "dynasty": "宋",
        "collection_info": null
    },
    {
        "title": "谷堂真赞  其二",
        "author": "释慧空",
        "content": "予常对人言，谷堂老子，人类精奇，缁流标格。\n若挽置江湖之上，予则谓之沩山道人慕喆。\n若任其乘桴之能，谓之飞山宗一。\n至于江湖不涉，乘桴不居，予将望洋向若而失，又欲引谁为等匹。",
        "dynasty": "宋",
        "collection_info": null
    },
    {
        "title": "真歇真赞",
        "author": "释慧空",
        "content": "碎丹霞不传之印，起洞山已坠之宗。\n雷闻一世，奔走四方。\n此大唐国内，家至而户知，不假东山发扬。\n独自涅槃后大人之相，又属其贤子孙之承当。\n东山只得炷香再拜，庆师有子，而洞水流长。",
        "dynasty": "宋",
        "collection_info": null
    },
    {
        "title": "楮庵真赞",
        "author": "释慧空",
        "content": "横楖栗据此座者，长芦夫跳竈之子，天衣怀的骨之孙。\n抽一顾而瞎其正眼，用十无而诳彼后昆。\n说法则雷轰电激乎仰山之上，入灭则霜清月落乎连水之湄。\n是谓楮庵和尚，而般阳老明提耳之师也。",
        "dynasty": "宋",
        "collection_info": null
    },
    {
        "title": "凈信道人真赞",
        "author": "释慧空",
        "content": "入凈信心宗，则无俗不真。\n得幻智法门，而有佛皆子。\n视人间为忉利天宫，坐平芜乃台山路上。\n东山晚识此婆，盖因其子止庵道人，幽岩和尚。",
        "dynasty": "宋",
        "collection_info": null
    },
    {
        "title": "如一悟空二居士真赞",
        "author": "释慧空",
        "content": "如一一亦不如，悟空空须得悟。\n谁家一对鸳鸯，万象之中独露。",
        "dynasty": "宋",
        "collection_info": null
    },
    {
        "title": "髑髅赞  其一",
        "author": "释慧空",
        "content": "皮肤脱落尽，骨节有如许。\n未即化泥尘，且更相撑拄。\n一味五味禅，千差万别语。\n问者如纺车，而今较些子。\n较些子，汝等现前齐听取。",
        "dynasty": "宋",
        "collection_info": null
    },
    {
        "title": "髑髅赞  其二",
        "author": "释慧空",
        "content": "得些皮肉，大家快活。\n没些皮肉，一场冷落。\n舜若开颜，那咤发恶。\n万里神光犹较些，一物长灵浑大错。\n错不错，切忌无绳而自缚。",
        "dynasty": "宋",
        "collection_info": null
    },
    {
        "title": "髑髅赞  其三",
        "author": "释慧空",
        "content": "假以四大，抽之一机。\n空无作相，动转云为。\n有能晓了，成佛无疑。\n何待如是，然后知非。",
        "dynasty": "宋",
        "collection_info": null
    },
    {
        "title": "终南山入定猕猴赞",
        "author": "释慧空",
        "content": "方得其树，万壑千岩。\n至令休復，屹若终南。\n呼之六窗，寂尔不譍。\n惟彼呼者，乃出其定。",
        "dynasty": "宋",
        "collection_info": null
    },
    {
        "title": "入风赞",
        "author": "释慧空",
        "content": "入风无根当处彰，一为热恼一清凉。\n干城影裏金刚眼，傀儡棚头古佛场。\n与世推移元不动，随人忧喜竟无妨。\n可中若有纤豪许，物我相持意未忘。",
        "dynasty": "宋",
        "collection_info": null
    },
    {
        "title": "醉中食鲙歌",
        "author": "欧阳澈",
        "content": "君不见秋风未发鲈正肥，张翰思归心欲飞。\n又不见田文有客歌弹铗，为叹无鱼声激烈。\n水晶细鲙落金盘，须信江南味中绝。\n山谷曾名醒酒冰，一筯未尝延俗客。\n助盘橙橘荐甘酸，入口琼瑶碎牙颊。\n扶起嵇康頽玉山，涤破乐天醉吟魄。\n烹龙炮凤未云珍，策勲终是愧霜鳞。\n江湖散人兴不浅，为羡此品常埀纶。\n有时举竿获锦鲤，玉屑花中拚烂醉。\n笑他大嚼市廛流，浪说屠门能快意。\n灵运池中蓄颇多，扬鬐鼓鬛戏清波。\n知我平生嗜此癖，霜刀细缕红玉搓。\n典衣沽酒试轰饮，缬纹入面春风和。\n男儿大抵皆忼慨，功名未必常蹉跎。\n醉来击剑歌白雪，閒愁万斛俱消磨。\n杯盘虽冷落，风月输吟哦。\n逸气射斗牛，无人识太阿。\n俗态翻云仍覆雨，世情炙手扰张罗。\n丈夫富贵当自致，耻傍权门効女萝。\n雄圗自许羞俯仰，请看毫端食鲙歌。",
        "dynasty": "宋",
        "collection_info": null
    },
    {
        "title": "七夕后一日寄陈巨济",
        "author": "欧阳澈",
        "content": "高楼昨夜西风转，耿耿银河云叶卷。\n擎空皎月弄婵娟，领略溪山堪指点。\n秋光次第磨青铜，一味清凉袭庭院。\n遥知天外鹊桥成，织女牛郎会佳燕。\n凭高翻忆凤楼人，慇懃乞巧陈芳奠。\n可堪目断心旌揺，砌成幽恨无人展。\n促樽欣得莫逆交，脉脉閒愁凭理遣。\n清狂举白话平生，午夜香燃残宝篆。\n凄凉此际忆年时，烂漫琼楼兴不浅。",
        "dynasty": "宋",
        "collection_info": null
    },
    {
        "title": "重游寥阳洞有感",
        "author": "欧阳澈",
        "content": "寻真曾到寥阳殿，小立廊腰花影转。\n飞琼仙子下瑶台，绰约云鬟眼波剪。\n水沈烟断一帘秋，醉睡海棠红玉软。\n武陵归去探年华，扬州一梦烟波远。\n重来风物恰依然，爱日融融烟素卷。\n洞门寂历锁长春，异木槎枒插天半。\n霞衣冉冉媚东风，绿锁窗前重识面。\n酒酣春笋理琵琶，曲终依约含幽怨。\n人间名利几时休，马行不驻空留恋。\n桃花流水古犹今，回首碧云人不见。",
        "dynasty": "宋",
        "collection_info": null
    },
    {
        "title": "和答德秀长句",
        "author": "欧阳澈",
        "content": "摩云标格儒林秀，濯濯美如春月柳。\n毫颠文阵轰雷槌，字势龙蛇翻夭矫。\n才名藉甚烛景星，卓然可独尊南斗。\n缔交云路许攀鳞，谈我谆谆不离口。\n层楼长记耸诗肩，吟苦任渠嘲太瘦。\n惊人险语骨毛寒，元白危坛俱压倒。\n读之真恐化雄虹，按剑徘徊方敢造。\n六丁收拾富巾箱，贪夫探得人间宝。\n暗中轻掷道涂人，相视谁论琼玖报。\n强搜斐句答慇懃，当恕人才有能否。",
        "dynasty": "宋",
        "collection_info": null
    },
    {
        "title": "古诗寄游良臣兼简陈国镇",
        "author": "欧阳澈",
        "content": "虀盐兴浅知无策，谢绝归来事清白。\n乱丝心绪尚纷如，时对风檐独扪虱。\n会虽稽古补前愆，赤水遗珠不难索。\n仰公学问又日新，磨砻幸偶谪仙人。\n遥知议论到佳处，眉间喜气常津津。\n我惭踪迹浪萍梗，欲亲棐几嗟因循。\n飞奴寥落绝问幅，渇心依约生埃尘。\n以胶投漆贵耐久，回光借烛期知贫。\n情均骨肉非有素，白玉琢成心始固。\n莫学纷纷轻薄儿，世情翻覆成云雨。\n登云依旧高嵯峨，指掌江山胜概多。\n佳眠风物未入梦，疑泛灵槎游绛河。\n朅来乘兴须一往，飞觞烂醉横秋波。\n膺门况有金闺彦，笔驱丽景森吟哦。\n悠悠此志遂何日，款段相期踏雪过。",
        "dynasty": "宋",
        "collection_info": null
    },
    {
        "title": "良臣会饮于仙庄话次颇闻俗子讥诃次前韵自觧兼呈国镇",
        "author": "欧阳澈",
        "content": "鸱夷载酒神仙宅，面作缬纹拚卷白。\n饮余指掌话平生，冷笑濡需同豕虱。\n昆山片玉本无瑕，洗垢瘢痕任人索。\n此中空洞贮天真，何止容卿数百人。\n但见娄公容唾面，未应子路不知津。\n会逢博物为鉴拔，太阿拂拭宁因循。\n男儿强项不易屈，剪剪羞他拜望尘。\n席门车辙多长者，虽不事事非长贫。\n意详文赡诸儒慕，纷纷谁復师班固。\n膏唇泽舌猎英华，立涸宛如沟浍雨。\n缨冠门下谩峩峩，鲁国真儒自不多。\n何时解榻挥金椀，陶然烂醉奚落河。\n清狂浪语文字饮，不须罗袜衬凌波。\n芙蓉仙人酒量阔，况有诗客相吟哦。\n迎宾扫雪尚如何，乘兴扁舟须一过。",
        "dynasty": "宋",
        "collection_info": null
    },
    {
        "title": "游岐原有感",
        "author": "欧阳澈",
        "content": "秋光淡薄磨青铜，舞风霜叶鱼腮红。\n鷄窗岑寂兴不浅，结客搘笻扣梵宫。\n聨翻步蹑孤烟际，陇上凄凉一笛风。\n穿云裂石声满谷，惊飞雁阵横晴空。\n高僧拥衲卧云久，诸方勘破心玲珑。\n我来奓户据禅榻，堂堂标格对总公。\n旋烹冰液破我闷，浇肠七椀追卢仝。\n水沈烟断香透顶，津津喜气生眉峰。\n傅岩真隠已先去，谁与壮浪吟争雄。\n朱絃纵事奏流水，俚耳知音亦罕逢。\n不禁风物撩诗眼，强作险语惭非工。\n安得汤休占此景，碧云之句当奇锋。\n会沽村酒行莲社，忘归一任夕阳舂。",
        "dynasty": "宋",
        "collection_info": null
    },
    {
        "title": "送吴教授古诗",
        "author": "欧阳澈",
        "content": "公不见先朝谪仙李太白，晦迹嵩山号诗客。\n奇禽就掌食无猜，藉藉雄名振京国。\n四明狂客素怜才，解龟换酒称奇特。\n白衣从此步花砖，秀拔儒林人所则。\n煌煌文焰万丈长，散落人间伴明月。\n又不见昌黎巨儒韩退之，天才颖脱囊中锥。\n反刓刬僞格以正，取心注手了无疑。\n横经太学明师道，质疑辨惑为蓍龟。\n一言曲尽教育术，业精于勤荒于嬉。\n赫然千载誉愈尊，太山北斗谁敢欺。\n二公才德冠天下，青史褒名卓难亚。\n读之毎恨世不同，操篲无由渐德化。\n延陵先生当盛时，卓荦英姿独继之。\n万言倚马亦何待，睥睨谪仙当并驰。\n抵排异端志不拔，真欲砺行参昌黎。\n笔端绮靡追造化，胸中浩气蟠蛟螭。\n壮年唾手拾高第，锦绣文章喧帝里。\n飘飘意气凌碧云，回视尘踪如脱屣。\n龙墀承命来临川，绛帐谈经历数年。\n微言奥义潜启发，残膏剩馥多流传。\n抠衣幸与诸生列，饫听绪言疑已决。\n自嗟管见如酰鸡，若非先生覆难彻。\n惜哉虚往未实归，洗心方拟叩精微。\n夫何瓜代忽尔至，征航欲解归王畿。\n秋风未晚莲吐香，莼美鲈肥正好尝。\n行矣景物供吟兴，剩摘佳篇投锦囊。\n风月翰林能继踵，此去禁庭当擢用。\n传闻红叶满阶前，久俟高才能吟讽。\n文章吏部既摩肩，声闻行当冠日边。\n愿为霖雨苏民望，庶使螭头压众贤。\n鲰生荷德诚非浅，别拜谁能无眷恋。\n惟蕲爵过二唐贤，乃副承恩多士愿。",
        "dynasty": "宋",
        "collection_info": null
    },
    {
        "title": "梦仙谣",
        "author": "欧阳澈",
        "content": "寥阳洞口风烟好，枯木槎牙撑云岛。\n重重金锁遶婵娟，满地落花常不扫。\n萧郎闻说已乘鸾，空余九转烧丹竈。\n烟霞截断绝非尘，凡夫踪迹无由到。\n高阳有客携佳侣，访异寻幽豁襟抱。\n琼楼饮散恣欢游，误入蓬壶如梦觉。\n云关初叩閒无人，松梢鹤唳如惊报。\n须臾奓户迎者谁，吴宫女儿面凝脂。\n指点兰堂篆烟袅，珠箔玲珑窣地埀。\n高擎翠袖轻轻捲，半露妖娆素莲脸。\n嫣然一笑启檀唇，唤我跻堂语声软。\n相随环坐一轩秋，旋列杯盘供雅宴。\n倚风仙蘂似有情，竞吐芳苞喷香远。\n朝云一段下阳台，绰约标容尘世鲜。\n黛眉轻拂远山青，明眸斜盼秋波剪。\n兰柔柳弱不禁风，睡起芙蓉香体颤。\n樱桃缓启歌贯珠，夕阳花外流莺啭。\n曲终低语愈含情，自诉芳心犹未展。\n苞藏惟恐泄真香，寻常娇怯羞莺燕。\n为怜坐客俱多才，拚羞试许求相见。\n嫣然若有惜花情，愿丐锦章镌琬琰。\n温柔惠性已无双，更听斯言真绝艷。\n放怀卷白不暂停，酷嫌鹦鹉杯中浅。\n醉玉頽山卧绮窗，秋水一床凝角簟。\n悠扬好梦入巫峰，洩洩融融兴正浓。\n蘧然惊觉一何有，点缀余霞散眼封。\n依约余香虽满袂，行云缥缈已无踪。\n壶中天地古来有，默想风物遥应同。\n我闻刘阮曾迷路，武陵邂逅如花女。\n灵丹咀嚼顿轻身，脱洗红尘已仙去。\n又闻仙去有萧防，曾耦双成饮玉浆。\n一朝误入华阳洞，于飞终许学鸾凰。\n仙凡异境无凭据，毎笑前闻但虚语。\n岂意亲逢事偶符，始信人间有奇遇。\n归来灯火欲黄昏，隠几无聊暗追慕。\n濡毫试作梦仙谣，端欲梦魂重默愬。",
        "dynasty": "宋",
        "collection_info": null
    },
    {
        "title": "朝宗以诗见赠叙从游之乐广其意作古诗谢之并简敦仁德秀",
        "author": "欧阳澈",
        "content": "延陵有伟人，遗我锦绣篇。\n粲粲荡醉眼，的的争春妍。\n卷阿细考覈，字字皆青钱。\n知公太瘦生，苦吟希阆仙。\n丹煅復精炼，落纸人争传。\n亦常慕坡翁，汗漫如涌泉。\n有时醉风月，健笔挥云烟。\n冷饮味古昔，诗话珍盈编。\n嗤点寓深旨，读之心洒然。\n公才本瑰玮，那復加雕镌。\n耻与俗吏偶，杜门宗圣贤。\n岂意阘茸辈，辱公倒屣延。\n倾盖顿忘形，披雾呈青天。\n襟怀未易测，醉中颇逃禅。\n间亦不自揣，效颦西子前。\n骅骝超逸足，驽骀乌能先。\n但欲偷格律，引玉时抛砖。\n毎荷不鄙斥，珠玑贻我偏。\n樽酒结诗社，卓荦俱樊川。\n风流王世子，远拍贞曜肩。\n食虀肠亦苦，志操不少迁。\n季子金闺彦，高吟常醉眠。\n四明有狂客，解龟须见怜。\n伟我三二友，才名足聨翩。\n休歌出无车，休咏寒无氊。\n得钱即相觅，烂醉清平年。\n排闷强裁句，摆脱尘中缘。\n风云会遇自有日，骊珠不到终沈渊。\n公不见新丰旅人时未偶，鸢肩沽酒浇尘垢。\n谋猷一旦重朝廷，始信男儿暂奔走。",
        "dynasty": "宋",
        "collection_info": null
    },
    {
        "title": "读掲伯彻旧诗轴",
        "author": "欧阳澈",
        "content": "剑气光芒射斗牛，剑池风物占清幽。\n天教间出英雄士，人独推尊翰墨流。\n几为诗魔生太瘦，常因清圣肆狂游。\n高吟逸轴成何事，可惜昇平漫白头。",
        "dynasty": "宋",
        "collection_info": null
    },
    {
        "title": "寄周居安",
        "author": "欧阳澈",
        "content": "周郎辞气带烟霞，凛凛秋霜嚼齿牙。\n麈尾动思谈吐屑，笔头遥想梦生花。\n三年幸获从游款，一别那知岁月赊。\n远辱飞奴传翰墨，颜筋柳骨俨秋蛇。",
        "dynasty": "宋",
        "collection_info": null
    },
    {
        "title": "秋试下即事有感寄国镇",
        "author": "欧阳澈",
        "content": "篱角金英喷异香，杜门岑绝独持觞。\n风掀脱叶横斜舞，云衬平林浅淡黄。\n塞管有情增哽噎，野花无绪伴凄凉。\n不禁景物撩秋眼，剩与新篇付锦囊。",
        "dynasty": "宋",
        "collection_info": null
    },
    {
        "title": "戏促朝宗酒约",
        "author": "欧阳澈",
        "content": "雨收云海涌金盆，帘捲香丝破篆纹。\n双陆无心酬白璧，十千有约醉红裙。\n哦诗误许联师服，载酒真当过子云。\n待遣秋娘呈妙舞，春衫已把水沈熏。",
        "dynasty": "宋",
        "collection_info": null
    },
    {
        "title": "朝宗和復次韵答之",
        "author": "欧阳澈",
        "content": "酷爱倾银注瓦盆，醉眠蕲簟展波纹。\n寻春倦跃青骢马，访异同拖白练裙。\n谩记鸾笺尘几格，要看象管扫烟云。\n锦囊拾得诗无数，一炷沈烟透甲熏。",
        "dynasty": "宋",
        "collection_info": null
    },
    {
        "title": "约吴公美裴季骖同赴会次前韵",
        "author": "欧阳澈",
        "content": "伊谁汲井旋埋盆，喜见荷钱点浪纹。\n小立不妨人解佩，閒眠应有客书裙。\n未饶灵运吟春草，端忆长庚醉暮云。\n顾我从容尚无躁，韩公何惜为三熏。",
        "dynasty": "宋",
        "collection_info": null
    },
    {
        "title": "春日书事",
        "author": "欧阳澈",
        "content": "寂寂园林照日迟，花梢经雨漫臙脂。\n轻烟薄縠笼深坞，细草长茵蘸小池。\n暖力着人添醉圣，韶华入眼逼诗脾。\n赏心不惜千金价，冷笑闾阎数米炊。",
        "dynasty": "宋",
        "collection_info": null
    },
    {
        "title": "春霁",
        "author": "欧阳澈",
        "content": "绣出园林霁色新，长郊芳草绿无垠。\n日笼瑞气轻浮幌，风掠花芬暗袭人。\n蝶慕窃香争趁暖，莺思求友竞啼春。\n试将何物浇诗胆，活火调汤溅玉尘。",
        "dynasty": "宋",
        "collection_info": null
    },
    {
        "title": "临溪弱柳",
        "author": "欧阳澈",
        "content": "柳弄娇黄暖律催，临溪约略笑残梅。\n鸭头春水回环绿，龟甲屏山掩映开。\n媚日依依笼雾阁，揺风袅袅拂烟桅。\n柔丝恨不同攀折，独立江皋首重回。",
        "dynasty": "宋",
        "collection_info": null
    },
    {
        "title": "过般若寺纳凉",
        "author": "欧阳澈",
        "content": "火云亭午欲烧空，避暑聨翩过梵宫。\n磬韵唤回蝴蝶梦，巾纱立破芰荷风。\n竹林道客欲长往，河朔高人兴未穷。\n谁似汤休能处病，索诗吟笑慰相逢。",
        "dynasty": "宋",
        "collection_info": null
    },
    {
        "title": "原上晚步闻笛有感",
        "author": "欧阳澈",
        "content": "一笛谁横透晚空，伤怀真作鸟窥笼。\n解龟换酒无知已，拾穂行歌喜屡丰。\n沐雨秋山遮眼碧，舞风霜叶点溪红。\n老农植杖来相问，藉草高谈夕照中。",
        "dynasty": "宋",
        "collection_info": null
    },
    {
        "title": "遣兴示子贤",
        "author": "欧阳澈",
        "content": "安贫万事秖随缘，羞涩囊空乏一钱。\n浊酒难赊应有恨，焦琴屡典已无絃。\n饭盂抄雪唯求饱，茗盌翻涛喜自煎。\n锦里先生有诗卷，破愁时诵两三篇。",
        "dynasty": "宋",
        "collection_info": null
    },
    {
        "title": "傅岩居士挽词",
        "author": "欧阳澈",
        "content": "梦寐江湖仅十年，桑榆投老遁林泉。\n知人襟抱藏英鉴，奇我风标唤谪仙。\n妙论粲花今已矣，遗编戛玉尚依然。\n桐焦里巷知音少，几对云斋欲断絃。",
        "dynasty": "宋",
        "collection_info": null
    },
    {
        "title": "游盘龙涉傅岩有感简朝宗",
        "author": "欧阳澈",
        "content": "招提清旷朅来游，泼墨岚光眼界幽。\n黄绢碑亡思子礼，碧云诗好忆汤休。\n风檐目送书空雁，烟坞愁闻唤雨鸠。\n销铄睡魔浇茗盌，矮窗拾得一檐秋。",
        "dynasty": "宋",
        "collection_info": null
    },
    {
        "title": "陈钦若时寓盘龙作诗寄之因纪吟咏之美",
        "author": "欧阳澈",
        "content": "凛凛冰霜嚼齿牙，沈沈清夜咏檐花。\n摩云气逸干星斗，落纸词妍带绮霞。\n醉扫麝煤奔渇骥，困纡象管引秋蛇。\n拟寻红树赓诗社，却日挥戈不许斜。",
        "dynasty": "宋",
        "collection_info": null
    },
    {
        "title": "良臣聚饮梅仙庄和多字韵",
        "author": "欧阳澈",
        "content": "牛羊茁处绿骈罗，几载鸱夷得趣多。\n麈尾谈清争嚼麝，笔头草小换笼鹅。\n杯行自鄙红裙饮，咏罢人传白雪歌。\n采摘溪山凭句法，倚风拾得只长哦。",
        "dynasty": "宋",
        "collection_info": null
    },
    {
        "title": "读傅岩居士旧诗轴有感",
        "author": "欧阳澈",
        "content": "黄鹄凌云不可寻，遗音流落感人心。\n朱颜绿髩留难驻，明月清风古到今。\n韫椟有时惊卞璞，绝絃无地置牙琴。\n傅岩萧瑟伤心处，一局文楸锁竹林。",
        "dynasty": "宋",
        "collection_info": null
    },
    {
        "title": "诸友乘兴拉谒吴朝宗因次韵",
        "author": "欧阳澈",
        "content": "扁舟乘兴叩寒门，闭户先生不让孙。\n白雪郢人亲到耳，青天广客迥披云。\n吟行牛渚裁佳句，坐对鸡窗嗜古文。\n淡泊交情俱耐久，几多潇洒寄琴樽。",
        "dynasty": "宋",
        "collection_info": null
    },
    {
        "title": "朝宗见和復次韵谢之",
        "author": "欧阳澈",
        "content": "拾得佳篇李贺门，鸾笺重录教诸孙。\n清于月夕潇湘水，淡似清秋太华云。\n发药例虽霑剩馥，鈎深应寡与玄文。\n何时红树寻诗社，琢句令倾潋灔樽。",
        "dynasty": "宋",
        "collection_info": null
    },
    {
        "title": "归途遣兴借朝宗韵简敦仁",
        "author": "欧阳澈",
        "content": "缓着归鞭水石乡，息鞍箕踞小桥傍。\n烟滋竹叶双丛玉，秋着芦花一岸霜。\n泼眼溪山增爽气，袭人兰蕙破幽香。\n拟提吟笔扛洪鼎，反笑蚍蜉不自量。",
        "dynasty": "宋",
        "collection_info": null
    },
    {
        "title": "白鹅桥復用前韵",
        "author": "欧阳澈",
        "content": "旗亭解辔咏江乡，属玉双飞绿涧傍。\n水墨园林初过雨，青黄橙橘未经霜。\n鼎烹云液浇肠爽，瓮拨春醅破鼻香。\n回首漫惊烟水远，向来清味怯思量。",
        "dynasty": "宋",
        "collection_info": null
    },
    {
        "title": "游华严寺题诚斋",
        "author": "欧阳澈",
        "content": "欲逃三伏叩禅关，浄洗烦襟水石间。\n炽景碧云俱掩断，凉飈绿竹顿招还。\n龙涎一炷香清骨，琥珀盈樽笑解颜。\n预约高僧名遂日，结茅来此伴长閒。",
        "dynasty": "宋",
        "collection_info": null
    },
    {
        "title": "和显道筠轩有作",
        "author": "欧阳澈",
        "content": "欲引秋声竹旋移，吟烟时一启柴扉。\n了无俗物迷青眼，毎有轻风袭客衣。\n地僻不知炎暑老，身閒潜觉道心微。\n茫茫尘事俱臧谷，羞偶闾阎较是非。",
        "dynasty": "宋",
        "collection_info": null
    },
    {
        "title": "和显道借韵书怀",
        "author": "欧阳澈",
        "content": "投老归休六逸溪，杳无阘茸敢敲扉。\n红藤旧策扶危杖，白苎新裁养素衣。\n落纸诗才增绮丽，挥犀禅语愈玄微。\n无心深得烟霞趣，冷笑人间万种非。",
        "dynasty": "宋",
        "collection_info": null
    },
    {
        "title": "借前韵书怀呈显道",
        "author": "欧阳澈",
        "content": "结茅高隠倦奔驰，寂寂无人叩竹扉。\n快意未能荣驷马，宁亲且尔戏斑衣。\n蹑云腾踏终当隠，钓渭栖迟岂久微。\n洗垢索瘢何足恤，铄金众口任人非。",
        "dynasty": "宋",
        "collection_info": null
    },
    {
        "title": "和世弼醉题显道筠轩",
        "author": "欧阳澈",
        "content": "北窗高隠傲羲皇，旋种琅玕列砌旁。\n端许鸾凰同遁戢，不容燕雀乱翱翔。\n侵床绿荫宜欹枕，拂袂清风快捧觞。\n好是雨余良夜午，梦回添得数分凉。",
        "dynasty": "宋",
        "collection_info": null
    },
    {
        "title": "和世弼蓼花",
        "author": "欧阳澈",
        "content": "粧点千丛蘸碧流，宁甘淡竚对清秋。\n白苹许共揺风细，黄菊欣同占景幽。\n羞泄异香招舞蝶，独施繁艶伴渔舟。\n懵腾醉眼牵情处，赢得凄凉一段愁。",
        "dynasty": "宋",
        "collection_info": null
    },
    {
        "title": "和世弼鸡冠花",
        "author": "欧阳澈",
        "content": "芳名从古号鸡冠，赭艳天然恰一般。\n不语宋窗何足赏，难通西谷漫劳看。\n倚风纵有如丹顶，遇敌应无似锦翰。\n空费栽培污庭砌，到头不若植芝兰。",
        "dynasty": "宋",
        "collection_info": null
    },
    {
        "title": "宿世弼书馆",
        "author": "欧阳澈",
        "content": "暂向云斋借榻眠，窗风一线晚秋天。\n淋浪樽酒狂摛句，点闪檠灯伴论禅。\n盘角竹声时淅沥，帘旌桂影弄婵娟。\n话穷依约方成梦，蓦听疏钟到枕前。",
        "dynasty": "宋",
        "collection_info": null
    },
    {
        "title": "谢人惠紫竹杖",
        "author": "欧阳澈",
        "content": "王猷珍重惠龙孙，策险扶危价莫论。\n烂醉悬钱游酒域，狂吟步月打僧门。\n虚心尚有凌云操，劲节元无染涙痕。\n寄语香山居士道，朱藤从此未为尊。",
        "dynasty": "宋",
        "collection_info": null
    },
    {
        "title": "招显道世弼饮",
        "author": "欧阳澈",
        "content": "桐圭飘剪近重阳，菊绽篱边叶叶香。\n云破晴空书雁字，雨余沙碛列鸳行。\n赏心拟结东山会，卷白交飞北海觞。\n烂醉眼封多胜概，一时收拾入诗囊。",
        "dynasty": "宋",
        "collection_info": null
    },
    {
        "title": "显道辞中以诗示教因和韵復之",
        "author": "欧阳澈",
        "content": "抛砖斐句试相招，远辱高轩过寂寥。\n教约荷公能发瓿，功名蕲我效题桥。\n谈霏玉屑惊人听，歌和阳春满坐谣。\n投辖苦留留不住，归时明月挂璇霄。",
        "dynasty": "宋",
        "collection_info": null
    },
    {
        "title": "重九日醉中与世弼游华严寺",
        "author": "欧阳澈",
        "content": "拨云来谒野僧家，刮眼秋光望裏赊。\n槛菊凋零金蕊碎，庭花袅娜玉冠斜。\n遣怀诗笔摛春锦，破闷茶瓯捧雪花。\n却笑远公延靖节，何须把盏醉流霞。",
        "dynasty": "宋",
        "collection_info": null
    },
    {
        "title": "和前韵纪登高醉中景示世弼诸友",
        "author": "欧阳澈",
        "content": "芳晨秋兴浩无涯，结客凭高酒旋赊。\n送目喜观云缥缈，狂歌谁顾帽欹斜。\n笑他子美看茱实，要学樊川插菊花。\n竞说今年幸逢闰，再期携手蹑烟霞。",
        "dynasty": "宋",
        "collection_info": null
    },
    {
        "title": "世弼再和见赠又次韵復之其词皆闢其诗中之语  其一",
        "author": "欧阳澈",
        "content": "功业未能光史册，醉吟且尔会朋游。\n潜心深造诗书府，摘句蕲惊翰墨流。\n莘野耕烟须释耒，磻溪钓月暂乘舟。\n风云一旦逢知已，直取三公位黑头。",
        "dynasty": "宋",
        "collection_info": null
    },
    {
        "title": "世弼再和见赠又次韵復之其词皆闢其诗中之语  其二",
        "author": "欧阳澈",
        "content": "三尺丝桐追古意，一床文史伴閒身。\n宁甘岑寂配前哲，羞逐纷华溷世人。\n遵辖喜投延上客，莱衣时戏奉偏亲。\n由来善恶如冰炭，寄迹于今动择邻。",
        "dynasty": "宋",
        "collection_info": null
    },
    {
        "title": "世弼和酬因继韵以赠之  其一",
        "author": "欧阳澈",
        "content": "快意不忧原宪病，翛然常作子长游。\n胸中气焰摩星斗，笔下辞源倒峡流。\n闵子家风惟啜水，龟蒙活计在渔舟。\n杜陵太瘦多诗苦，白雪无情已满头。",
        "dynasty": "宋",
        "collection_info": null
    },
    {
        "title": "世弼和酬因继韵以赠之  其二",
        "author": "欧阳澈",
        "content": "摆除尘网萦纒累，占得壶天放旷身。\n世业文章俱拔萃，家传清白耻求人。\n鼓琴颜巷贫而乐，褁饭桑门淡以亲。\n闻说甑尘虽屡矣，不甘贷粟向诸邻。",
        "dynasty": "宋",
        "collection_info": null
    },
    {
        "title": "是日天气乍晴颇快人意因和韵拉世弼谒傅岩  其一",
        "author": "欧阳澈",
        "content": "风剪梧圭欲晚秋，溪光山色称懽游。\n聨翩云水宜搜异，俛首阎闾耻溷流。\n相视悉皆谋按剑，无心谁復似虚舟。\n紫芝眉宇人中瑞，一日常思一聚头。",
        "dynasty": "宋",
        "collection_info": null
    },
    {
        "title": "是日天气乍晴颇快人意因和韵拉世弼谒傅岩  其二",
        "author": "欧阳澈",
        "content": "袍襟帽角走红尘，可笑崎岖一病身。\n试拉竹溪山裏侣，去寻庐阜社中人。\n鲍昭俊逸虽难敌，夷甫风流幸许亲。\n鸡黍尚为千里会，况兹咫尺接墻邻。",
        "dynasty": "宋",
        "collection_info": null
    },
    {
        "title": "和子贤对景有感次九日韵",
        "author": "欧阳澈",
        "content": "醉拨春云一罋香，潜欣积雨破秋阳。\n灯龛宜入诗书府，钱杖慵吟水石乡。\n忘虑不斑潘岳鬓，养恬难断广平肠。\n赏音谁谓无萧颖，时缀雄文弔战场。",
        "dynasty": "宋",
        "collection_info": null
    },
    {
        "title": "建中觅菊于希喆因戏作四韵寄云",
        "author": "欧阳澈",
        "content": "丐菊东篱带晚烟，持觞独放竹溪仙。\n拟携赓唱社中侣，来伴沈酣市上眠。\n清叔能诗曾不速，广文嗜酒恨无钱。\n倘蒙闭户同轰饮，一斛豪头也百篇。",
        "dynasty": "宋",
        "collection_info": null
    },
    {
        "title": "和韵戏索建中和诗",
        "author": "欧阳澈",
        "content": "功名未遂冠凌烟，琢句投囊学阆仙。\n韫玉要令神物护，探珠岂待老龙眠。\n宾王颇欠新诗债，子美回偿旧酒钱。\n自古逸才多涤器，醉来宜洒夺袍篇。",
        "dynasty": "宋",
        "collection_info": null
    },
    {
        "title": "傅岩小酌于草堂因继前韵纪赠岩叟  其一",
        "author": "欧阳澈",
        "content": "遁戢云岩古景幽，烟霞常伴赤松游。\n陶陶经醉穷千古，落落谈玄贯九流。\n眷爱猥蒙迎倒屣，追寻常欲棹扁舟。\n丝桐古调无人识，毎辱知音为点头。",
        "dynasty": "宋",
        "collection_info": null
    },
    {
        "title": "傅岩小酌于草堂因继前韵纪赠岩叟  其二",
        "author": "欧阳澈",
        "content": "磊落胸襟造道真，江湖十载自由身。\n虽无伟绩留当世，恰有清名异众人。\n甪里先生常愿友，香山居士毎求亲。\n抠衣顾我虽几数，赖得诗翁诱善邻。",
        "dynasty": "宋",
        "collection_info": null
    },
    {
        "title": "世弼读白乐天放言诗仿其体依前韵作数首见寄因和答之亦仿乐天之体  其一",
        "author": "欧阳澈",
        "content": "如簧巧语何须听，似海侯门岂足游。\n太华崇高无弃土，沧浪合并纳纤流。\n未要季子荣亲印，已买陶朱佚老舟。\n藏器待时须大用，耻争蜗角与蝇头。",
        "dynasty": "宋",
        "collection_info": null
    },
    {
        "title": "世弼读白乐天放言诗仿其体依前韵作数首见寄因和答之亦仿乐天之体  其二",
        "author": "欧阳澈",
        "content": "驷马华轩终得志，箪瓢捽茹且潜身。\n隋珠莫弹排空雀，和璧休投按剑人。\n画史解衣须遇鑑，齐门鼔瑟信难亲。\n索瘢洗垢从教谤，澡雪襟怀与道邻。",
        "dynasty": "宋",
        "collection_info": null
    },
    {
        "title": "世弼读白乐天放言诗仿其体依前韵作数首见寄因和答之亦仿乐天之体  其三",
        "author": "欧阳澈",
        "content": "抟鹏休笑蓬蒿适，燕雀岂知鸿鹄游。\n颜跖贤愚终莫域，渭泾清浊自殊流。\n绠长方可探深井，水浅安能泛大舟。\n独爱乐天吟着句，输赢待看局终头。",
        "dynasty": "宋",
        "collection_info": null
    },
    {
        "title": "世弼读白乐天放言诗仿其体依前韵作数首见寄因和答之亦仿乐天之体  其四",
        "author": "欧阳澈",
        "content": "言行枢机宜慎发，利名缰锁苦萦身。\n无非入市攫金客，谁似临畦抱罋人。\n鸿雁弟兄犹列序，虎狼父子尚相亲。\n刀锥不用争蜗角，请学当时阙党邻。",
        "dynasty": "宋",
        "collection_info": null
    },
    {
        "title": "世弼原上晚望和韵见寄因復之  其一",
        "author": "欧阳澈",
        "content": "绿消暮霭满空秋，念远凭高陇上游。\n一片孤云生远岫，数声断雁落寒流。\n风前无绪愁闻笛，天际何人误识舟。\n步月可寻岩下叟，试将圆玉锁神头。",
        "dynasty": "宋",
        "collection_info": null
    },
    {
        "title": "世弼原上晚望和韵见寄因復之  其二",
        "author": "欧阳澈",
        "content": "鸠杖吟行笑拨云，我疑贾岛是前身。\n名高郑谷耕烟叟，乐过严滩钓月人。\n俯听鸣蛩争唧唧，潜窥宿鸟各亲亲。\n田家有秫俱篘酒，乘兴何妨遍访邻。",
        "dynasty": "宋",
        "collection_info": null
    },
    {
        "title": "明堂赦降改名者例许入学世弼和前韵贺余次韵答之  其一",
        "author": "欧阳澈",
        "content": "勅书夜到释幽囚，朝野欢声例快游。\n蔼蔼庶官咸被泽，跄跄多士悉承流。\n蹑云思献安邦策，钓月慵寻泛宅舟。\n寄语淮阴休笑我，乘时指日跨龙头。",
        "dynasty": "宋",
        "collection_info": null
    },
    {
        "title": "明堂赦降改名者例许入学世弼和前韵贺余次韵答之  其二",
        "author": "欧阳澈",
        "content": "太平圣主就如云，广霈殊恩及此身。\n声类春雷潜起蛰，光同秋月溥临人。\n网罗遗逸考求助，旌表门闾奬事亲。\n猥辱锦章慰岑寂，借冠终不许乡邻。",
        "dynasty": "宋",
        "collection_info": null
    },
    {
        "title": "显道和前韵见赠因復之  其一",
        "author": "欧阳澈",
        "content": "咳唾珠玑世所优，执鞭愿我幸从游。\n琼枝不弃蒹葭倚，鲸海能容沟渎流。\n月夜狂吟挥象管，花时烂醉泛兰舟。\n锦囊辱掷新诗格，高压唐朝李杜头。",
        "dynasty": "宋",
        "collection_info": null
    },
    {
        "title": "显道和前韵见赠因復之  其二",
        "author": "欧阳澈",
        "content": "清名藉甚伯夷伦，抗志孤高不辱身。\n缩手懒陈尧殿策，拂衣归作傅岩人。\n荷公毎许青云器，蕲我归荣白髪亲。\n努力会须如所祝，庶令雪耻见南邻。",
        "dynasty": "宋",
        "collection_info": null
    },
    {
        "title": "显道庭中有白鸡冠花烂熳作云容状赋庭中瑞气诗以寄余次韵  其一",
        "author": "欧阳澈",
        "content": "云涌中庭剪异葩，纷纷郁郁迭轻纱。\n观光虽屡经群目，荐瑞由来庆一家。\n雨洗晶荧飘玉叶，烟滋淡竚簇琼花。\n多应绰约东邻女，来伴仙翁咀绛霞。",
        "dynasty": "宋",
        "collection_info": null
    },
    {
        "title": "显道庭中有白鸡冠花烂熳作云容状赋庭中瑞气诗以寄余次韵  其二",
        "author": "欧阳澈",
        "content": "袅娜云容献瑞葩，晓云轻罩认笼纱。\n喜施繁艶迎诗客，羞寄清香入酒家。\n妙质本能兼五德，芳名今復冠群花。\n可怜一种婵娟态，醉倚秋风脸有霞。",
        "dynasty": "宋",
        "collection_info": null
    },
    {
        "title": "夜读元容良臣登云阁上旧轴因走笔作诗以寄二公",
        "author": "欧阳澈",
        "content": "登云阁上二诗仙，不共凭栏仅一年。\n耳冷高谈增企仰，目惊健笔忆攀缘。\n挼蓝环翠应依旧，转毂流光已屡迁。\n秖忆醉吟风月处，数竿修竹带轻烟。",
        "dynasty": "宋",
        "collection_info": null
    },
    {
        "title": "寄良臣",
        "author": "欧阳澈",
        "content": "耐久交情古所难，松筠高节实能攀。\n弗思小怨心怀恚，惟嗜狂吟笑解颜。\n谗口任教华似锦，忠言到底臭如兰。\n飜惭不识奇男子，窥管徒知见一斑。",
        "dynasty": "宋",
        "collection_info": null
    },
    {
        "title": "显道世弼过弊庐小酌醉中显道以诗见教和谢",
        "author": "欧阳澈",
        "content": "鸠杖先生过草莱，竹林结客笑衔杯。\n盘堆冷炙非珍馔，樽贮香醪旋泼醅。\n玉屑挥犀谈绮吐，缬纹入面醉颜开。\n自惭阘茸亲余论，健笔时观吐凤才。",
        "dynasty": "宋",
        "collection_info": null
    },
    {
        "title": "州学贵中庭上作",
        "author": "欧阳澈",
        "content": "漠漠阴凝水墨天，雨丝成阵拂窗前。\n千层迭巘笼轻霭，一带澄江锁淡烟。\n归思似云空散乱，名踪如繫尚留连。\n当时错笑悲风赋，今日閒愁顿黯然。",
        "dynasty": "宋",
        "collection_info": null
    },
    {
        "title": "寄题章泽民快轩二首  其一",
        "author": "欧阳澈",
        "content": "寓意标名气象雄，快哉岂为一襟风。\n端期骥子穷经敏，早向蟾庭射策通。\n奔逸伫当跻捷径，栖迟暂此寄尘踪。\n过门大嚼徒虚语，未若芝兰志不同。",
        "dynasty": "宋",
        "collection_info": null
    },
    {
        "title": "寄题章泽民快轩二首  其二",
        "author": "欧阳澈",
        "content": "快矣标名厥趣高，端能教子振风骚。\n麈挥捷辩重冯席，笔洒新诗夺宋袍。\n冷笑三投方鑑玉，雄圗一钓便连鰲。\n行行指点青云步，烜赫英声冠誉髦。",
        "dynasty": "宋",
        "collection_info": null
    },
    {
        "title": "读余逢辰旧唱和诗",
        "author": "欧阳澈",
        "content": "哲匠居邻剑水傍，笔端疑化剑锋铓。\n雕镌丽景春工巧，煅炼佳词武库张。\n字字泓澄清妬月，篇篇耿介烈含霜。\n楼成白玉归天府，掷下珠玑满锦囊。",
        "dynasty": "宋",
        "collection_info": null
    },
    {
        "title": "谒希哲不遇轩上走笔",
        "author": "欧阳澈",
        "content": "一轩虚敞静无尘，笑揖遥岑作主人。\n兴似子猷来访戴，情同荀鹤误寻真。\n重披药箓聊忘倦，侧听蝉吟试爽神。\n赖得好风知我意，幽香拂掠袭衣巾。",
        "dynasty": "宋",
        "collection_info": null
    },
    {
        "title": "和希哲轩上韵与友游华严五云峰",
        "author": "欧阳澈",
        "content": "剑戟峰攒迥绝尘，扪萝宜谒社中人。\n虽无樽酒邀元亮，恰有清谈敌季真。\n潄玉泉声清洗耳，霭云香缕静颐神。\n支公况是忘形侣，不讶林宗折角巾。",
        "dynasty": "宋",
        "collection_info": null
    },
    {
        "title": "题良臣登云阁  其一",
        "author": "欧阳澈",
        "content": "翚飞高阁势凌云，端拟云衢致此身。\n直跃鲁梯千尺峻，高攀蟾窟一枝春。\n廓然眼界同霞域，快矣襟袍绝点尘。\n髣髴麻姑亭上景，方平应约此相亲。",
        "dynasty": "宋",
        "collection_info": null
    },
    {
        "title": "题良臣登云阁  其二",
        "author": "欧阳澈",
        "content": "丹楹崛起拂云端，平步危梯入广寒。\n脱屣伫当腾鹤驭，飞鳬终拟附鹏抟。\n半天风雨凭栏咏，万里江山指掌看。\n十二楼台多胜概，惭无诗思剪裁难。",
        "dynasty": "宋",
        "collection_info": null
    },
    {
        "title": "和人题会仙楼",
        "author": "欧阳澈",
        "content": "朱甍飞峻势凌烟，卷白楼中悉谪仙。\n枕麯顿能逃外果，潄醪端欲继前贤。\n云屏环列蓬壶境，花锦均铺水墨天。\n涤濯吟魂强裁句，诗成冷笑满囊钱。",
        "dynasty": "宋",
        "collection_info": null
    },
    {
        "title": "秋日山居八事  其一",
        "author": "欧阳澈",
        "content": "谢绝红尘万种非，杜门却扫下书帏。\n圣贤若许同仁杰，子弟从教诋窦威。\n反復始知经旨远，沈潜愈觉道心微。\n自惭闻见多迂阔，何幸慈亲屡断机。",
        "dynasty": "宋",
        "collection_info": null
    },
    {
        "title": "秋日山居八事  其二",
        "author": "欧阳澈",
        "content": "亲灌蔬畦慕汉阴，不辞抱瓮汲泉深。\n拟为元亮萧条处，岂有樊迟货殖心。\n剔去荆榛俱绝蔓，栽培桃李已成林。\n兔葵燕麦元荒寂，刬地繁华直万金。",
        "dynasty": "宋",
        "collection_info": null
    },
    {
        "title": "秋日山居八事  其三",
        "author": "欧阳澈",
        "content": "霜刀顿洗碧琅玕，半畆清阴透胆寒。\n为去残枝藏毒虺，端留密叶隠鸣鸾。\n荒榛杂揉尤宜剔，直节坚刚岂忍残。\n拟倩萧郎挥妙笔，一时收拾画圗看。",
        "dynasty": "宋",
        "collection_info": null
    },
    {
        "title": "秋日山居八事  其四",
        "author": "欧阳澈",
        "content": "因传种法自东坡，潜喜春来活者多。\n不遣牛羊残物性，更资雨露养天和。\n虬枝终拟栖仙鹤，云叶行看施女萝。\n纵与蒿莱暂同植，大夫封宠竟输他。",
        "dynasty": "宋",
        "collection_info": null
    },
    {
        "title": "秋日山居八事  其五",
        "author": "欧阳澈",
        "content": "振衣拂晓启松扃，月淡风轻酒顿醒。\n密竹含烟争滴翠，幽兰浥露远闻馨。\n清怜高洁蝉嘶柳，閒羡优游鹿食苹。\n试枕碧流端洗耳，白云深处诵黄庭。",
        "dynasty": "宋",
        "collection_info": null
    },
    {
        "title": "秋日山居八事  其六",
        "author": "欧阳澈",
        "content": "一抹轻烟锁远山，眼封潇洒脱尘寰。\n投林宿鸟相呼唤，出草飞萤自往还。\n吟拟停杯邀月饮，醉蕲支枕伴云閒。\n因风拾得新诗句，独倚高梧笑解颜。",
        "dynasty": "宋",
        "collection_info": null
    },
    {
        "title": "秋日山居八事  其七",
        "author": "欧阳澈",
        "content": "洒落风轩枕簟凉，高眠亭午梦何长。\n转为蝴蝶徒虚语，游遍华胥秖妄狂。\n唤觉始惊俱幻化，劳生顿悟谩干忙。\n搔头斜倚屏山久，熟较无如醉玉浆。",
        "dynasty": "宋",
        "collection_info": null
    },
    {
        "title": "秋日山居八事  其八",
        "author": "欧阳澈",
        "content": "景铺万籁绝纷华，独泛瑶觞衬脸霞。\n饮罢仰天歌白雪，醉来启匣拂青蛇。\n伴邀佳客推明月，乐奏清声有乱蛙。\n欲学广文事高节，恨无细雨落檐花。",
        "dynasty": "宋",
        "collection_info": null
    },
    {
        "title": "和友人榴花",
        "author": "欧阳澈",
        "content": "熏风吹绽绛香囊，碧玉丛中巧剪装。\n刚对炎曦争灼烁，羞同凡卉竞芬芳。\n动人来把骊珠吐，照眼潜将蜀锦张。\n诗思为伊牵引煞，暗随蝴蝶梦池塘。",
        "dynasty": "宋",
        "collection_info": null
    },
    {
        "title": "寄良臣",
        "author": "欧阳澈",
        "content": "耳冷清谈倐半年，渇心如忆岭头泉。\n自惭託迹多南北，无復从游学圣贤。\n莫谓卑飞同斥鷃，已全高洁慕鸣蝉。\n荒凉不厌幽居趣，假道何妨试着鞭。",
        "dynasty": "宋",
        "collection_info": null
    },
    {
        "title": "子贤同游岐原",
        "author": "欧阳澈",
        "content": "投閒结客叩禅扃，拾得林间一种清。\n倚杖细听黄鸟语，捲帘遥指碧云生。\n清风麈尾驱尘态，春露瓯心破宿酲。\n便拟躬耕傅岩下，飜惭没世未留名。",
        "dynasty": "宋",
        "collection_info": null
    },
    {
        "title": "和友人春日山中即事  其一",
        "author": "欧阳澈",
        "content": "敛翅归来口欲缄，结茅遁戢寄云岩。\n𨊵辀聒耳思抛弹，薜荔萦墙未肯芟。\n閒笑蜜蜂空采扑，静听雏燕语呢喃。\n翛然顿释人间累，设穽维防饿虎馋。",
        "dynasty": "宋",
        "collection_info": null
    },
    {
        "title": "和友人春日山中即事  其二",
        "author": "欧阳澈",
        "content": "杜门却扫绝机缄，砥节端如万仞岩。\n涧底无鳌休掷钓，路傍有草倩谁芟。\n披襟嫩竹敲风细，支枕幽禽鬬语喃。\n底事晓来无挟弹，为嫌屋上集乌馋。",
        "dynasty": "宋",
        "collection_info": null
    },
    {
        "title": "和友人同游普安",
        "author": "欧阳澈",
        "content": "碧云章句慕汤休，结客来寻物外游。\n茗椀翠涛能破闷，棊枰飞雹共忘忧。\n须泉况味参师正，爱竹襟怀亚子猷。\n好事不须沽酒引，一溪风物自相留。",
        "dynasty": "宋",
        "collection_info": null
    },
    {
        "title": "拉友人游普安追和前韵",
        "author": "欧阳澈",
        "content": "炙手权门似可羞，聨翩宜作赤松游。\n花逢消恨本无恨，草对忘忧自不忧。\n拂榻禅窗蠲俗虑，挥犀虚室论嘉猷。\n支郎况颇能诗话，涤濯吟魂为少留。",
        "dynasty": "宋",
        "collection_info": null
    },
    {
        "title": "督德秀还酒会",
        "author": "欧阳澈",
        "content": "绿锁窗前聚首时，戏弹圆玉偶输机。\n侑觞既欲携红袖，送酒何妨遣白衣。\n酩酊预期归倒载，从容端约话玄微。\n挥戈直使頽阳却，不计西风隠半归。",
        "dynasty": "宋",
        "collection_info": null
    },
    {
        "title": "德秀和诗意似有激而云因次韵復之",
        "author": "欧阳澈",
        "content": "困踣红尘未偶时，醉吟风月且忘机。\n囊空不羡千金璧，道在何惭百结衣。\n洗垢任他腾口谤，养恬尤觉道心微。\n孙阳一顾盐车骥，超逸方惊动中规。",
        "dynasty": "宋",
        "collection_info": null
    },
    {
        "title": "朝宗雨中醉归为娼女窃笑戏作两绝因继其韵  其一",
        "author": "欧阳澈",
        "content": "雨裛轻尘步武迟，垫巾归自武陵溪。\n纷纷谁认神仙过，拊掌琼楼笑女儿。",
        "dynasty": "宋",
        "collection_info": null
    },
    {
        "title": "朝宗雨中醉归为娼女窃笑戏作两绝因继其韵  其二",
        "author": "欧阳澈",
        "content": "襟袂龙钟破雨归，玉人惊笑若耶溪。\n恨无款段驰春径，故故遗鞭盼阿儿。",
        "dynasty": "宋",
        "collection_info": null
    },
    {
        "title": "临川戏留友人",
        "author": "欧阳澈",
        "content": "山童泽涸欲金流，小雨廉纤陡变秋。\n河朔饮徒方快意，鲈鱼归兴不如休。\n歌姝况有飞琼侣，结客当为掷果游。\n一曲阳关肠断尽，未应闻此不迟留。",
        "dynasty": "宋",
        "collection_info": null
    },
    {
        "title": "小生日因与友人作文字饮醉中走笔  其一",
        "author": "欧阳澈",
        "content": "骯脏无聊独倚门，谁怜跨下有王孙。\n扬镳特辱过黄宪，载酒端来醉子云。\n写景锦囊同摘句，揺风玉麈细论文。\n共欣贱子当生日，戏祝遐龄倒一樽。",
        "dynasty": "宋",
        "collection_info": null
    },
    {
        "title": "小生日因与友人作文字饮醉中走笔  其二",
        "author": "欧阳澈",
        "content": "二妙高轩肯过门，共期献策学公孙。\n因观佳句题红叶，陡起归心望白云。\n坐上挥犀惊险语，醉中染翰缀雄文。\n相忘岂假投遵辖，待月同倾北海樽。",
        "dynasty": "宋",
        "collection_info": null
    },
    {
        "title": "夜过谢池小酌戏继前韵示诸友",
        "author": "欧阳澈",
        "content": "为忆莲娃夜叩门，恐缘芳草怨王孙。\n眉弯海峤初生月，鬓軃巫峰欲坠云。\n金粟花残将委烬，香丝篆破不成文。\n朦胧月映人如玉，尔汝忘形共一樽。",
        "dynasty": "宋",
        "collection_info": null
    },
    {
        "title": "德秀和韵见酬因復之",
        "author": "欧阳澈",
        "content": "高才卓荦冠儒门，知是延陵几世孙。\n白雪歌诗凌鲍谢，青钱事业压机云。\n雄图未遂羞投笔，赋分甘贫耻卖文。\n已结忘形韩孟友，醉吟常愿共开樽。",
        "dynasty": "宋",
        "collection_info": null
    },
    {
        "title": "继前韵督敦仁和诗",
        "author": "欧阳澈",
        "content": "抠衣幸毎蹑膺门，了了惭非孔氏孙。\n麈尾既容闻吐屑，毫端合许见摛云。\n羲皇况已傲彭泽，屈宋安能过广文。\n白璧一双如见掷，解貂准拟换融樽。",
        "dynasty": "宋",
        "collection_info": null
    },
    {
        "title": "朝宗久不以诗见教因次前韵索其光和",
        "author": "欧阳澈",
        "content": "慵于蹲踏谒权门，独洒新诗示从孙。\n之问已尝吟夺锦，相如宜共赋凌云。\n高怀素藴知人鑑，斐句惭非弔古文。\n抵鹊果蒙投卞玉，珍藏何啻获牺樽。",
        "dynasty": "宋",
        "collection_info": null
    },
    {
        "title": "八月十四夜建中二三友过我清话因共把盏赏月从容谈笑不觉云容朦胧桂影淡泊端知是夕聚首骚池再谐佳会遂成四韵",
        "author": "欧阳澈",
        "content": "冰轮初讶一分亏，结客传觞笑语迟。\n云汉无端藏兔影，金波恨不蘸蟾枝。\n佐樽痛忆飞琼侣，染翰栽成感鬼诗。\n料得中秋月应朗，习池端约捧琼巵。",
        "dynasty": "宋",
        "collection_info": null
    },
    {
        "title": "轩前菊蕊将绽因书四韵示希喆约九日聚饮于此",
        "author": "欧阳澈",
        "content": "菊英装点近芳辰，风掠清香已袭人。\n端的樊川携玉液，来同靖节赏金尘。\n藏阄戏赌杯中物，投辖坚留座上宾。\n恶客不容污我社，摛云要扫笔锋神。",
        "dynasty": "宋",
        "collection_info": null
    },
    {
        "title": "述怀寄仲宝",
        "author": "欧阳澈",
        "content": "鸡窗俛默谢尘嚣，炙手权门懒折腰。\n节操刚持忠孝砺，胸襟常以古今浇。\n萧条陋巷閒三径，牢落生涯寄一瓢。\n何日高轩能我过，竹林清集共逍遥。",
        "dynasty": "宋",
        "collection_info": null
    },
    {
        "title": "过巴川",
        "author": "欧阳澈",
        "content": "凭高因赋遏云篇，曵屣狂歌放昔贤。\n未遂相如荣驷马，且寻师正傲清泉。\n悲吟玉未经三献，羞涩囊空乏一钱。\n典却春衣常独酌，从教邸主笑鸢肩。",
        "dynasty": "宋",
        "collection_info": null
    },
    {
        "title": "和子贤借韵书怀",
        "author": "欧阳澈",
        "content": "白雪歌诗数百篇，赓酬乐有父兄贤。\n要晞靖节栽门柳，须俟参寥梦石泉。\n咳唾幸存三寸舌，文章可媿一囊钱。\n会须重咏高轩过，呕出蕲攀李贺肩。",
        "dynasty": "宋",
        "collection_info": null
    },
    {
        "title": "和前韵勉子贤学诗",
        "author": "欧阳澈",
        "content": "雕镌风月摘佳篇，落笔尤宜法古贤。\n淬砺要如礲宝剑，清新蕲似冽寒泉。\n会同白句吟披锦，冷笑邕文卖得钱。\n诗社获公添一瑞，苦思须拍阆仙肩。",
        "dynasty": "宋",
        "collection_info": null
    },
    {
        "title": "子贤和韵见酬次答之",
        "author": "欧阳澈",
        "content": "诗名浪得在卢前，器识惭非叔度贤。\n捉月笑他吟采石，凌云端欲赋甘泉。\n发硎喜淬衝牛剑，启齿羞谈使鬼钱。\n平世未应徒尔耳，行藏终与古人肩。",
        "dynasty": "宋",
        "collection_info": null
    },
    {
        "title": "是日郊亭和晏尚书韵",
        "author": "欧阳澈",
        "content": "关关啼鸟树交阴，雨过西城野色侵。\n避暑谁能陪剧饮，清歌自可涤烦襟。\n稻花欲秀蝉初嘒，菱蔓初长水正深。\n知有江湖杳然意，扁舟应与共追寻。",
        "dynasty": "宋",
        "collection_info": null
    },
    {
        "title": "和子贤秋日晚望",
        "author": "欧阳澈",
        "content": "溪山泼墨水云秋，似绮余霞次第收。\n灿灿拒霜铺蓼岸，双双属玉舞苹洲。\n杳无锦字来凭雁，拟灭机心试狎鸥。\n望裏碧云还又合，数峰江上忍抬眸。",
        "dynasty": "宋",
        "collection_info": null
    },
    {
        "title": "朝宗以诗赠行和酬二篇一以留别一以谢诗  其一",
        "author": "欧阳澈",
        "content": "潄醪常共醉淋浪，鱼目惭游涨海傍。\n琴听雅音弹碧玉，鼎分灵剂炼玄霜。\n纒肠锦绣篇章丽，入室芝兰燕寝香。\n此别未应徒尔耳，鹏程万里事难量。",
        "dynasty": "宋",
        "collection_info": null
    },
    {
        "title": "朝宗以诗赠行和酬二篇一以留别一以谢诗  其二",
        "author": "欧阳澈",
        "content": "锻炼新诗摘锦囊，笔驱秀丽汝川傍。\n气横阿剑疑干斗，韵逸丰钟必待霜。\n遒劲狂挥毛颕疾，淋漓醉扫麝煤香。\n珠玑喜就鲛人乞，收拾端期百斛量。",
        "dynasty": "宋",
        "collection_info": null
    },
    {
        "title": "忆朝宗",
        "author": "欧阳澈",
        "content": "饫聆舌铎向鸡窗，深媿葭蒹倚玉傍。\n妙论乍离人吐屑，渇心欣破橘含霜。\n颇多好景撩人笑，独赏幽丛扑面香。\n数笔江山吟未得，何时对榻细商量。",
        "dynasty": "宋",
        "collection_info": null
    },
    {
        "title": "寄敦仁",
        "author": "欧阳澈",
        "content": "高才松桂振芬芳，桃李根茎媿托傍。\n眩目文章舒丽锦，超群节操抗严霜。\n快聋未卜闻谈绮，补劓期攀霭德香。\n时遣长鬚致双鲤，新诗无惜屡思量。",
        "dynasty": "宋",
        "collection_info": null
    },
    {
        "title": "建中索子贤酒债戏作一绝",
        "author": "欧阳澈",
        "content": "阿堵物无崔烈臭，孔方兄有少陵羞。\n一斗酒金偿未得，速来相就典貂裘。",
        "dynasty": "宋",
        "collection_info": null
    },
    {
        "title": "琼上人留意学诗惑于多岐未明厥趣作四韵寤之了此一话则能诗三昩不出箇中矣",
        "author": "欧阳澈",
        "content": "襟怀磊落富诗情，琢句端明法颂声。\n格健要除蔬笋气，语工须带雪霜清。\n碧云矜式存风雅，黄卷沈潜学老成。\n锻炼更能师岛可，禅林无患不知名。",
        "dynasty": "宋",
        "collection_info": null
    },
    {
        "title": "秋香",
        "author": "欧阳澈",
        "content": "拂掠轻风破异香，非兰非麝味何长。\n荻筛玉屑飞鱼舍，菊碎金尘点醉乡。\n露裛木犀增馥郁，烟滋菡萏益芬芳。\n佳人惹得盈襟袖，刬地慵拈锦绣囊。",
        "dynasty": "宋",
        "collection_info": null
    },
    {
        "title": "秋云",
        "author": "欧阳澈",
        "content": "数片悠扬出远山，拟为霖雨霈尘寰。\n未乘风雨吹嘘便，蓦被曦轮照烁还。\n心在苍生常欲起，踪归深岫暂投閒。\n油然一作施膏泽，始趁岚烟入帝关。",
        "dynasty": "宋",
        "collection_info": null
    },
    {
        "title": "秋竹",
        "author": "欧阳澈",
        "content": "森然庭列碧琅玕，潇洒清阴透胆寒。\n落落已成栖凤实，团团俱是化龙竿。\n夜深筛月疑金碎，晓色笼烟认戟攒。\n劲节刚持君子操，王猷休把等閒看。",
        "dynasty": "宋",
        "collection_info": null
    },
    {
        "title": "待月",
        "author": "欧阳澈",
        "content": "停杯邀月宴华堂，苦恨山高阻兴狂。\n海峤岂能藏素魄，云衢终自布寒光。\n须臾帘捲银蟾影，次第樽浮桂子香。\n正好吹箫恰无月，姮娥应见我恓惶。",
        "dynasty": "宋",
        "collection_info": null
    },
    {
        "title": "秋月",
        "author": "欧阳澈",
        "content": "碾破鳞云皓月轮，银蟾着意露精神。\n十分素魄高低印，一様寒光远近均。\n触目冰壶无点翳，照人水鑑绝纤尘。\n拟携玉斧乘风御，折桂归荣白髪亲。",
        "dynasty": "宋",
        "collection_info": null
    },
    {
        "title": "金凤花",
        "author": "欧阳澈",
        "content": "巧剪金英似欲飞，恍疑平世凤来仪。\n嘉名独冠群花首，底亊君王尚未知。",
        "dynasty": "宋",
        "collection_info": null
    },
    {
        "title": "秋愁",
        "author": "欧阳澈",
        "content": "层楼夜午转西风，眉际新愁刬地浓。\n怪得当时潘与宋，凄凉尤怯此时逢。",
        "dynasty": "宋",
        "collection_info": null
    },
    {
        "title": "喜雨八绝寄显道作  其一",
        "author": "欧阳澈",
        "content": "阴雨萧萧夜接晨，如云禾稼一番新。\n康衢击壤歌声沸，乐岁应无甑裏尘。",
        "dynasty": "宋",
        "collection_info": null
    },
    {
        "title": "喜雨八绝寄显道作  其二",
        "author": "欧阳澈",
        "content": "涤破骄阳变早秋，烟光清照北山幽。\n五湖遥想增潇洒，谁棹扁舟继蠡游。",
        "dynasty": "宋",
        "collection_info": null
    },
    {
        "title": "喜雨八绝寄显道作  其三",
        "author": "欧阳澈",
        "content": "浮云谁谓出无心，甘雨祁祁润泽深。\n潭底老龙徒久卧，亢阳何事不为霖。",
        "dynasty": "宋",
        "collection_info": null
    },
    {
        "title": "喜雨八绝寄显道作  其四",
        "author": "欧阳澈",
        "content": "云岩萧索雨初晴，嫩玉寒泉分外清。\n可笑蜩螗时快意，也依浓荫吐微声。",
        "dynasty": "宋",
        "collection_info": null
    },
    {
        "title": "喜雨八绝寄显道作  其五",
        "author": "欧阳澈",
        "content": "画坼田龟久望云，霈然膏泽幸盈津。\n南邻来庆年丰稔，旋酌香醪共湿唇。",
        "dynasty": "宋",
        "collection_info": null
    },
    {
        "title": "喜雨八绝寄显道作  其六",
        "author": "欧阳澈",
        "content": "北窗支枕梦初回，风掠余香特地来。\n颠倒衣裳望池上，荷花无语为谁开。",
        "dynasty": "宋",
        "collection_info": null
    },
    {
        "title": "喜雨八绝寄显道作  其七",
        "author": "欧阳澈",
        "content": "霜筠瑟瑟戛琳琅，冷透纱厨一味凉。\n破梦吟魂正潇洒，纤纤更捧雪花香。",
        "dynasty": "宋",
        "collection_info": null
    },
    {
        "title": "喜雨八绝寄显道作  其八",
        "author": "欧阳澈",
        "content": "杨柳藏鵶菡萏香，水亭风榭袭罗裳。\n秋光正入诗人眼，剩得余篇付锦囊。",
        "dynasty": "宋",
        "collection_info": null
    },
    {
        "title": "醉吟",
        "author": "欧阳澈",
        "content": "酒酣逸气射星斗，自恨无人识马周。\n试拂青蛇歌易水，溪山应有鬼神愁。",
        "dynasty": "宋",
        "collection_info": null
    },
    {
        "title": "重九前一日对菊戏书",
        "author": "欧阳澈",
        "content": "菊吐金英已满篱，持杯指凖赏芳菲。\n有巾可漉还无酿，载酒何人是白衣。",
        "dynasty": "宋",
        "collection_info": null
    },
    {
        "title": "读萧防遇仙传戏书一绝",
        "author": "欧阳澈",
        "content": "华阳宫阙杳难寻，空有遗踪古到今。\n不识萧郎仙去后，床头花醖共谁斟。",
        "dynasty": "宋",
        "collection_info": null
    },
    {
        "title": "览丁渥异梦记戏书一绝示内人",
        "author": "欧阳澈",
        "content": "梦魂千里入巫峰，况在鸳帏咫尺中。\n笔洒新诗宜赠我，临风幸免倩征鸿。",
        "dynasty": "宋",
        "collection_info": null
    },
    {
        "title": "德秀和朝宗绝句意似有不平者依韵作三绝以代其解嘲  其一",
        "author": "欧阳澈",
        "content": "琪管将扬世罕知，不辞三弄试临溪。\n少陵若也能精鑑，休戏严公有此儿。",
        "dynasty": "宋",
        "collection_info": null
    },
    {
        "title": "德秀和朝宗绝句意似有不平者依韵作三绝以代其解嘲  其二",
        "author": "欧阳澈",
        "content": "藏器韬光以待时，扁舟且此钓磻溪。\n拏云指日掀头角，惊破扶风狎侮儿。",
        "dynasty": "宋",
        "collection_info": null
    },
    {
        "title": "德秀和朝宗绝句意似有不平者依韵作三绝以代其解嘲  其三",
        "author": "欧阳澈",
        "content": "东野临流喜赋诗，一竿揺破碧云溪。\n汝非羸角休吾触，不是寻常丱角儿。",
        "dynasty": "宋",
        "collection_info": null
    },
    {
        "title": "和元诗末篇之意二绝寄友人  其一",
        "author": "欧阳澈",
        "content": "功名未许书麟阁，吟醉何妨晦竹溪。\n舌在自知非久困，且将诗礼教龟儿。",
        "dynasty": "宋",
        "collection_info": null
    },
    {
        "title": "和元诗末篇之意二绝寄友人  其二",
        "author": "欧阳澈",
        "content": "酒圣会须中北海，机锋谁敢触曹溪。\n英雄自有回天力，造化都来只小儿。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其一",
        "author": "欧阳澈",
        "content": "信马沿堤懒着鞭，不堪回首望临川。\n满怀离恨如春梦，愁听林梢断续蝉。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其二",
        "author": "欧阳澈",
        "content": "欲破閒愁殢举觞，醉中行色转凄凉。\n眼封无物堪消遣，望尽江城断尽肠。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其三",
        "author": "欧阳澈",
        "content": "廉纤小雨破炎蒸，马上襟怀顿觉清。\n暂解征鞍访村叟，一瓯春露醒余酲。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其四",
        "author": "欧阳澈",
        "content": "一声啼鸟过残阳，髣髴流鸎促晓粧。\n记得年时倦梳裹，殢人和笑道天凉。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其五",
        "author": "欧阳澈",
        "content": "寸碧遥岑隠半规，冰轮次第碾琉璃。\n因追胜集琼楼杪，笑倩纤纤捧酒巵。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其六",
        "author": "欧阳澈",
        "content": "挑尽寒灯夜欲分，襟怀岑寂向谁论。\n香残读彻閒欹枕，髣髴音容入梦魂。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其七",
        "author": "欧阳澈",
        "content": "啾唧蛩吟旅况凄，那堪孤枕酒醒时。\n梦魂栩栩知何处，依约幽轩话别离。",
        "dynasty": "宋",
        "collection_info": null
    },
    {
        "title": "归自临川途中感物遇事得八绝句寄秀美  其八",
        "author": "欧阳澈",
        "content": "窗含月影梦初回，一枕凄凉眼懒开。\n幽恨閒愁本无种，根苗不识是谁栽。",
        "dynasty": "宋",
        "collection_info": null
    },
    {
        "title": "有寄二绝  其一",
        "author": "欧阳澈",
        "content": "标格全归笑靥中，相逢无奈去匆匆。\n金钗若许重寻约，樽酒秦楼愿与同。",
        "dynasty": "宋",
        "collection_info": null
    },
    {
        "title": "有寄二绝  其二",
        "author": "欧阳澈",
        "content": "懵腾醉眼漾娇波，心印潜通一捻多。\n密寄断肠双丽曲，遏云须倩雪儿歌。",
        "dynasty": "宋",
        "collection_info": null
    },
    {
        "title": "和子贤途中九绝  其一",
        "author": "欧阳澈",
        "content": "懵腾醉眼未全醒，厌听田鵶达旦鸣。\n款段踏穿杨柳月，快人拂面晓风轻。",
        "dynasty": "宋",
        "collection_info": null
    },
    {
        "title": "和子贤途中九绝  其二",
        "author": "欧阳澈",
        "content": "暂停双桨傍苹洲，矶上渔翁雪满头。\n钓破烟波深得趣，生来不识世间愁。",
        "dynasty": "宋",
        "collection_info": null
    },
    {
        "title": "和子贤途中九绝  其三",
        "author": "欧阳澈",
        "content": "凉飈未夺火云权，烁石炎曦势欲燃。\n妄意拟寻河朔饮，狂歌烂醉太平年。",
        "dynasty": "宋",
        "collection_info": null
    },
    {
        "title": "和子贤途中九绝  其四",
        "author": "欧阳澈",
        "content": "旗亭贳酒醉淋浪，赢得林间一味凉。\n倒着接䍦还信马，只忧蹊径似羊肠。",
        "dynasty": "宋",
        "collection_info": null
    },
    {
        "title": "和子贤途中九绝  其五",
        "author": "欧阳澈",
        "content": "巴陵崒嵂试跻攀，胜概全归指顾间。\n笑倚松风聊洗耳，隔云好鸟语间关。",
        "dynasty": "宋",
        "collection_info": null
    },
    {
        "title": "和子贤途中九绝  其六",
        "author": "欧阳澈",
        "content": "麟阁功名属少年，笑他皓首只翛然。\n闻名虽未披云雾，勉力期攀鲁仲连。",
        "dynasty": "宋",
        "collection_info": null
    },
    {
        "title": "和子贤途中九绝  其七",
        "author": "欧阳澈",
        "content": "索寞襟怀不奈秋，雕镌佳句且忘忧。\n行行恰过桥南路，一片芦花映碧流。",
        "dynasty": "宋",
        "collection_info": null
    },
    {
        "title": "和子贤途中九绝  其八",
        "author": "欧阳澈",
        "content": "黄粱餐罢倚危亭，茗枕琼花助解酲。\n旅况吟魂正潇洒，拂鞍迤逦又登程。",
        "dynasty": "宋",
        "collection_info": null
    },
    {
        "title": "和子贤途中九绝  其九",
        "author": "欧阳澈",
        "content": "桐圭柳带正凋疏，匹马区区倦远途。\n肠断不堪回首处，寒云影裏雁声孤。",
        "dynasty": "宋",
        "collection_info": null
    },
    {
        "title": "寄陈国镇五绝  其一",
        "author": "欧阳澈",
        "content": "德香熏郁书银笔，句法清新夺锦袍。\n卓荦斗南推第一，才名藉甚继三豪。",
        "dynasty": "宋",
        "collection_info": null
    },
    {
        "title": "寄陈国镇五绝  其二",
        "author": "欧阳澈",
        "content": "才华拔萃东南美，气焰凌空表裏清。\n莫逆于心蒙许友，攀麟雁塔要聨名。",
        "dynasty": "宋",
        "collection_info": null
    },
    {
        "title": "寄陈国镇五绝  其三",
        "author": "欧阳澈",
        "content": "未观健笔龙蛇走，拾得残篇绮思新。\n语带烟霞含劲气，解龟谁醉谪仙人。",
        "dynasty": "宋",
        "collection_info": null
    },
    {
        "title": "寄陈国镇五绝  其四",
        "author": "欧阳澈",
        "content": "鳌头帘捲溪山秀，麈尾风生议论清。\n解榻何时同一笑，密云旋煮破余酲。",
        "dynasty": "宋",
        "collection_info": null
    },
    {
        "title": "寄陈国镇五绝  其五",
        "author": "欧阳澈",
        "content": "冷暖世情谙已熟，雌黄舆议厌常闻。\n龟囚蚕缚末由脱，樽酒何旹与重论。",
        "dynasty": "宋",
        "collection_info": null
    },
    {
        "title": "和答国镇五绝  其一",
        "author": "欧阳澈",
        "content": "仙风入骨楚臣骚，消得明皇赐绣袍。\n哦就新篇神物护，未饶禹锡擅诗豪。",
        "dynasty": "宋",
        "collection_info": null
    },
    {
        "title": "和答国镇五绝  其二",
        "author": "欧阳澈",
        "content": "年时煮茗共敲冰，澡雪襟怀一种清。\n回首旧游浑似梦，翻惭困踣未知名。",
        "dynasty": "宋",
        "collection_info": null
    },
    {
        "title": "和答国镇五绝  其三",
        "author": "欧阳澈",
        "content": "十围便腹卧边先，笑傲羲皇仿昔贤。\n诏下好须同奋跃，槐花香裏走连钱。",
        "dynasty": "宋",
        "collection_info": null
    },
    {
        "title": "和答国镇五绝  其四",
        "author": "欧阳澈",
        "content": "学辨痴龙信博哉，风流夷甫更多才。\n拟聨石鼎弥明句，对耸诗肩夜拾煤。",
        "dynasty": "宋",
        "collection_info": null
    },
    {
        "title": "和答国镇五绝  其五",
        "author": "欧阳澈",
        "content": "吟鬚轻捻对斜阳，叶扫平林夜着霜。\n忽领诗词云锦段，夜光明月耀黉堂。",
        "dynasty": "宋",
        "collection_info": null
    },
    {
        "title": "寄游良臣五绝  其一",
        "author": "欧阳澈",
        "content": "萤窗顾我绝韦编，砥节思齐叔度贤。\n谁念广文穷到骨，倾囊时与杖头钱。",
        "dynasty": "宋",
        "collection_info": null
    },
    {
        "title": "寄游良臣五绝  其二",
        "author": "欧阳澈",
        "content": "阘茸闾阎数米炊，耳根舆议噪蛙卑。\n那知别得琴中趣，五斗犹惭为折枝。",
        "dynasty": "宋",
        "collection_info": null
    },
    {
        "title": "寄游良臣五绝  其三",
        "author": "欧阳澈",
        "content": "壮浪年来笔有神，诗如开府顿清新。\n暗中慎莫投珠璧，道路无非按剑人。",
        "dynasty": "宋",
        "collection_info": null
    },
    {
        "title": "寄游良臣五绝  其四",
        "author": "欧阳澈",
        "content": "登云胜概脱风埃，顿费诗仙赋咏才。\n忆得年时共轰饮，罗衣曾暗裛香煤。",
        "dynasty": "宋",
        "collection_info": null
    },
    {
        "title": "寄游良臣五绝  其五",
        "author": "欧阳澈",
        "content": "文会何时聚德星，紫芝眉宇照人清。\n锦韀并控寻春马，持酒冯花为解酲。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其一",
        "author": "欧阳澈",
        "content": "时来一钓会连鳌，舌在谁羞旧缊袍。\n风骨自惭非太白，高吟大醉浪推豪。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其二",
        "author": "欧阳澈",
        "content": "江陵素乏橘千株，贫甚唯收柿叶书。\n拟叩富儿谋贷粟，及门无奈足趦趄。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其三",
        "author": "欧阳澈",
        "content": "锻炼新诗数百篇，郊寒岛瘦慕前贤。\n高山流水知音少，不及人间鬼使钱。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其四",
        "author": "欧阳澈",
        "content": "飘飘逸气薄云霓，功烈羞谈管仲卑。\n业就凌烟终有分，桂林谁谓便无枝。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其五",
        "author": "欧阳澈",
        "content": "袍襟帽角走红尘，却扫穷经务日新。\n将相公侯本无种，未应不及卖浆人。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其六",
        "author": "欧阳澈",
        "content": "功名端拟位三槐，发策惭无八斗才。\n寂寞云斋且稽古，披香指日扫松煤。",
        "dynasty": "宋",
        "collection_info": null
    },
    {
        "title": "饮中示子贤诸友七绝颇愧狂斐  其七",
        "author": "欧阳澈",
        "content": "不作群儿浪谤伤，致身蕲处谏台霜。\n功成野服便萧散，会见裴公绿野堂。",
        "dynasty": "宋",
        "collection_info": null
    },
    {
        "title": "春意五绝  其一",
        "author": "欧阳澈",
        "content": "浓云漠漠雨毛空，染出桃腮照眼红。\n遮莫异香飘几席，多情拂掠谢东风。",
        "dynasty": "宋",
        "collection_info": null
    },
    {
        "title": "春意五绝  其二",
        "author": "欧阳澈",
        "content": "高情忽逐晓云空，喜见枝头一点红。\n秖恐好花俱有主，拟为词客伴春风。",
        "dynasty": "宋",
        "collection_info": null
    },
    {
        "title": "春意五绝  其三",
        "author": "欧阳澈",
        "content": "料峭余寒透夹衣，卷帘休讶燕来迟。\n多情苦被春催柳，带眼无端觉屡移。",
        "dynasty": "宋",
        "collection_info": null
    },
    {
        "title": "春意五绝  其四",
        "author": "欧阳澈",
        "content": "一犂烟雨霭江村，骯脏衡门暗断魂。\n览镜自怜空跌宕，谁知跨下有王孙。",
        "dynasty": "宋",
        "collection_info": null
    },
    {
        "title": "春意五绝  其五",
        "author": "欧阳澈",
        "content": "送墨层楼水墨天，柳堤花坞渐夭妍。\n教童为控寻春马，好事谁能乞酒钱。",
        "dynasty": "宋",
        "collection_info": null
    },
    {
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其一",
        "author": "欧阳澈",
        "content": "东野龙钟衣绿归，食虀肠苦竟栖迟。\n出门顾我浑无碍，未肯徘徊只赋诗。",
        "dynasty": "宋",
        "collection_info": null
    },
    {
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其二",
        "author": "欧阳澈",
        "content": "东野龙钟衣绿归，溧阳何足处男儿。\n微生纵有孤吟癖，尚拟朝端振羽仪。",
        "dynasty": "宋",
        "collection_info": null
    },
    {
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其三",
        "author": "欧阳澈",
        "content": "东野龙钟衣绿归，平陵投老倦奔驰。\n黑头我欲功名立，冷笑冯唐白髪埀。",
        "dynasty": "宋",
        "collection_info": null
    },
    {
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其四",
        "author": "欧阳澈",
        "content": "东野龙钟衣绿归，分甘假尉志何卑。\n诗名藉甚徒为尔，不及勲庸显盛时。",
        "dynasty": "宋",
        "collection_info": null
    },
    {
        "title": "游春八咏 轻风破暖",
        "author": "欧阳澈",
        "content": "单衣初试轻寒退，袅袅软风经袖袂。\n层楼高捲酒旗斜，绮陌乱飘花锦碎。\n多情故把恼人肠，杨柳阴中弄暗香。\n解貂不惜换斗酒，烂醉春光能几场。",
        "dynasty": "宋",
        "collection_info": null
    },
    {
        "title": "游春八咏 宿雨新晴",
        "author": "欧阳澈",
        "content": "蒙蒙春锁弄晴雨，花褪残红烟淡竚。\n泼成浓黛远山青，秀色轻茸芳草布。\n园林依约清且新，滑唇好鸟相和鸣。\n轻寒不断微风作，幽花一笑游人醒。",
        "dynasty": "宋",
        "collection_info": null
    },
    {
        "title": "游春八咏 娇莺唤友",
        "author": "欧阳澈",
        "content": "轻烟漠漠笼芳树，上有黄鹂调巧语。\n分明唤友度柔情，似对东风欲掀舞。\n嗟哉彼鸟非英灵，犹能求友鸣嘤嘤。\n光初隙末轻薄子，洗耳何妨听此声。",
        "dynasty": "宋",
        "collection_info": null
    },
    {
        "title": "游春八咏 杜宇啼红",
        "author": "欧阳澈",
        "content": "蜜脾香满青春暮，寂寂空山闻杜宇。\n啼红泣绿怨东风，锦城旧恨怀千古。\n可堪肠断对樽前，雄圗未遂愁无边。\n赖有投壶劝我饮，起舞从教落醉船。",
        "dynasty": "宋",
        "collection_info": null
    },
    {
        "title": "游春八咏 狂吟红树",
        "author": "欧阳澈",
        "content": "生涯随分便萧散，鬬草摴蒲心绪懒。\n尚余诗僻穷愈工，醉吟跌宕挥金盌。\n爱携佳客懒寻春，残红枝下细论文。\n搜罗万象攒胸臆，笔端扫出春空云。",
        "dynasty": "宋",
        "collection_info": null
    },
    {
        "title": "游春八咏 醉眠芳草",
        "author": "欧阳澈",
        "content": "浇愁沃恨唯凭酒，况值郊原湔锦绣。\n倾囊结客踏青游，竞把鸱夷载醇酎。\n为怜芳草衬残红，猛拚醉玉眠春昼。\n觉来游眼顿增明，晚烟约略横疏柳。",
        "dynasty": "宋",
        "collection_info": null
    },
    {
        "title": "游春八咏 扪松长啸",
        "author": "欧阳澈",
        "content": "亭亭千尺凌云表，鐡甲苍髯材独妙。\n班斤郢斵犹未逢，雾惨烟凄人不要。\n我来感激对残霞，独倚虬枝发长啸。\n试凭匠石亲品题，栋梁合自登廊庙。",
        "dynasty": "宋",
        "collection_info": null
    },
    {
        "title": "游春八咏 步日晚归",
        "author": "欧阳澈",
        "content": "风烟触处欢无限，倒着接䍦归去晚。\n林梢璧月弄清辉，鬬插山花笑而莞。\n华堂秉烛竞飞觞，浪语清狂胜絃管。\n探囊争出锦段新，灿灿珠玑光溢眼。",
        "dynasty": "宋",
        "collection_info": null
    },
    {
        "title": "晓发吴城山",
        "author": "欧阳澈",
        "content": "风扫阳侯雪阵平，雨摧摩诘画图成。\n气吞浦溆重林尽，秋着江湖去鸟明。\n厚禄故人无一字，长年三老伴余生。\n会须满意开怀抱，到眼庐山不世情。",
        "dynasty": "宋",
        "collection_info": null
    },
    {
        "title": "睢阳谒双庙",
        "author": "朱松",
        "content": "幽陵胡羯残中原，列城束手天子奔。\n天留巨孽毒梁宋，贼垒环堞如云屯。\n凶波滔天不可遏，塞以束薪何足论。\n力凭孤墉阻其怒，不尔荐食无黎元。\n堂堂许张勇且仁，指挥羸卒气愈振。\n上书行在论贼势，想见愤色吞妖氛。\n人间贫残容力避，只有一死由来均。\n二公就此得处所，至今日月名争新。\n遗祠突兀岸清洛，英气凛冽横穹旻。\n尚闻余荫福兹土，天假威柄酬忠勤。\n布衣尚悬千古泪，肉食宜鉴当年因。\n焚香再拜三叹息，九原可作从斯人。",
        "dynasty": "宋",
        "collection_info": null
    },
    {
        "title": "谒普照塔",
        "author": "朱松",
        "content": "孤塔鹜霄汉，晴影金碧眩。\n重来得寓目，归枕尾残汴。\n缅怀何姓人，哀祷倾淮甸。\n是身如皎月，有水着处现。\n弹指遍大千，何止数乡县。\n惟应应缘地，聊尔共流转。\n颠危悔靳马，善涉悟觅扇。\n君看悔与悟，只在一转盼。\n至人独何心，示此祸福变。\n当知夙缘定，莫作邪道见。\n哀哉众生愚，积恶稔天谴。\n云何一朝急，頼此香火荐。\n我来适灯夕，宝蜡明邃殿。\n还揩客尘眼，重睹浮坛面。\n朝来塔上铃，告我风色便。\n平淮一回首，岸草失葱蒨。",
        "dynasty": "宋",
        "collection_info": null
    },
    {
        "title": "晓过吴县",
        "author": "朱松",
        "content": "舟行有严程，越国常晓发。\n双橹兀残梦，起坐窥落月。\n人家岸野水，雾雨笼邃闼。\n遥怜琐窗人，欹枕听瓯轧。",
        "dynasty": "宋",
        "collection_info": null
    },
    {
        "title": "陪余杭张无隅先生饮",
        "author": "朱松",
        "content": "先生结屋在人境，门巷萧萧作冰冷。\n纷纷入眼不入意，坐客千言不相领。\n叩关闻我倒屣迎，重解旧榻尘埃生。\n向来妙处久不吐，一挽天汉昆崙倾。\n共说别来经世事，我言所向皆儿戏。\n胸中块磊不用浇，便有清愁说无地。\n士林师范六十翁，先生合在伯仲中。\n愿言终赐指归处，为公敬作曾南丰。",
        "dynasty": "宋",
        "collection_info": null
    },
    {
        "title": "于潜道中",
        "author": "朱松",
        "content": "山行厌荦确，理策扶欹危。\n绿野三两家，一息知可期。\n冉冉晴林端，炊烟袅晴晖。\n其民丰且乐，恐是太古遗。\n那知都邑间，百索困鞭笞。\n繁华今何有，半作道旁羸。",
        "dynasty": "宋",
        "collection_info": null
    },
    {
        "title": "度芙蓉岭",
        "author": "朱松",
        "content": "幽泉端为谁，放溜杂琴筑。\n山深春未老，泛泛浪蘂馥。\n娟娟菖蒲花，可玩不可触。\n灵根盘翠崖，老作蛇蚓蹙。\n褰裳踏下流，濯此尘土足。\n何当饵香节，浄洗心眼肉。\n余功到方书，万卷不再读。\n晚岁穷名山，灵苗纵穿斸。",
        "dynasty": "宋",
        "collection_info": null
    },
    {
        "title": "信州禅月台上",
        "author": "朱松",
        "content": "玉峯点寥廓，霄汉疑可梯。\n玉水环城阴，滟滟方拍堤。\n层台擅二美，吾策一时携。\n何当蜡吾屐，更欲照以犀。\n尘劳不相赦，竟类穷途迷。\n我生麋鹿尔，不羡驾辂骊。\n向来丘壑怀，语发人所诋。\n长安黑头公，玉勒朝金闺。\n山林出戏言，广已无端倪。\n谁收遮日手，归把耕雨犂。\n纷纷尘土中，等是舞瓮鷄。\n颇闻山水间，幽子饭藿藜。\n行当践此语，绝境同攀跻。",
        "dynasty": "宋",
        "collection_info": null
    },
    {
        "title": "送深师住妙香寺元住云溪",
        "author": "朱松",
        "content": "道人舍幽居，谁管溪上云。\n此身自云耳，遑暇南北分。\n颇闻妙香山，天花雨缤纷。\n宴坐丈室间，历乱旧衲纹。\n山前路悠悠，山后水汶汶。\n应观川途客，念我奔走勤。\n岂无香火缘，他年往相群。\n饱食跛铛饭，稀摘幽涧芹。\n当令桃花台，白社掩前熏。",
        "dynasty": "宋",
        "collection_info": null
    },
    {
        "title": "坐睡",
        "author": "朱松",
        "content": "坐久睡屡兀，手失未了书。\n清风脱然至，心醒得我娱。\n起看孤隙光，了不移锱铢。\n云何短梦中，万境生须臾。\n嗟彼市朝子，百巧营其躯。\n安知非梦役，过眼灭无余。\n至人有达观，那与世贤愚。\n不须无言子，同上昆崙墟。",
        "dynasty": "宋",
        "collection_info": null
    },
    {
        "title": "游山光寺",
        "author": "朱松",
        "content": "寺藏两山腹，路转百步阴。\n登高试病脚，掬冷清烦襟。\n败壁龛石刻，岁月不可寻。\n唯应查公石，俛仰阅古今。\n屋古困枝柱，摧颓力难任。\n何当咄嗟办，嗣彼钟梵音。\n兴衰岂关吾，得酒且满斟。\n归路有溪月，揽之醒吾心。",
        "dynasty": "宋",
        "collection_info": null
    },
    {
        "title": "送建州徐生",
        "author": "朱松",
        "content": "人羁天地间，谁非一浮萍。\n泛然偶相值，便有离合情。\n君家武夷下，归路尘眼明。\n我生爱山者，梦寐秀色横。\n秋风送客去，把手更心倾。\n亦逢山中人，为我寄此声。",
        "dynasty": "宋",
        "collection_info": null
    },
    {
        "title": "赠觉师",
        "author": "朱松",
        "content": "觉师儒门秀，脱屣世故早。\n那知轩冕味，夙悟心已槁。\n唯余章句习，心境时相恼。\n如人生于齐，而即楚乡老。\n虽遭楚人咻，微音或清好。\n固无益生死，亦未妨至道。\n家山亦何有，骯脏衣间宝。\n丛林选佛场，一掷想盆倒。\n云何恋故居，俛仰待华皓。\n他年空手归，子语吾为老。\n幸分曹溪水，万劫付一澡。",
        "dynasty": "宋",
        "collection_info": null
    },
    {
        "title": "休宁村落间有奇石如弹子涡所出者宜养石菖蒲程德藻许以馈我以诗督之",
        "author": "朱松",
        "content": "君家绿溪上，岸曲溪成涡。\n涡间石无数，水蹙相荡磨。\n谁尝掬而戏，一一印指螺。\n我欲往取之，拥此菖蒲窠。\n石罂注新汲，幽姿发清哦。\n夫子许饷我，往督书已多。\n愿言速寄与，起此泉石痾。",
        "dynasty": "宋",
        "collection_info": null
    },
    {
        "title": "效渊明",
        "author": "朱松",
        "content": "人生本无事，况我麋鹿姿。\n一堕世网中，永与林壑辞。\n此行独何事，岂不为寒饥。\n弱岁慕古人，颇觉世好卑。\n那知齿髮迈，终然此心违。\n春风到山泽，鱼鸟亦知时。\n吾行何日休，流目瞻长岐。\n且用陶翁言，一觞聊可挥。",
        "dynasty": "宋",
        "collection_info": null
    },
    {
        "title": "酬冯退翁见示之什",
        "author": "朱松",
        "content": "我家大江左，江水日夜东。\n遥瞻发源处，乃在西南穷。\n相望邈异境，正北一水通。\n故令我与子，迹远心自同。\n我生寡所谐，强颜红尘中。\n倦飞矫归翮，饥吟咽寒蛩。\n独欣得吾子，万虑一笑空。\n时时出秀句，醒我如风松。\n当知山泽臞，不鄙犀角丰。\n弹冠实伊始，此生各飞蓬。\n卜邻固未必，即事聊从容。",
        "dynasty": "宋",
        "collection_info": null
    },
    {
        "title": "戏答胡汝能",
        "author": "朱松",
        "content": "我生苦中狭，与世枘凿乖。\n平生素心人，耿耿不满怀。\n汝能伯始后，游世如婴孩。\n相逢握手语，便作埙箎谐。\n时时笑谓我，如子患未涯。\n执古以规今，求合诚难哉。\n涉世幸未远，子车尚可回。\n我介足怨忌，君通绝嫌猜。\n不见山巨源，雍容居鼎台。\n不见嵇中散，绝交自可哀。\n贤愚心自了，短韵共一咍。",
        "dynasty": "宋",
        "collection_info": null
    },
    {
        "title": "谒吴公路许借论衡復留一日戏作",
        "author": "朱松",
        "content": "幽独不自得，驾言款斋庐。\n殷勤主人情，投辖恐回车。\n辖亦不须投，此去将焉如。\n唯忧酒钱尽，使我诗肠枯。\n会合曾几何，可復自作疏。\n更当留一夕，帐中搜异书。",
        "dynasty": "宋",
        "collection_info": null
    },
    {
        "title": "新秋",
        "author": "朱松",
        "content": "幽人无与娱，耳冷百不闻。\n新米熟未知，但觉市酒醇。\n沧洲散秋色，山水逾清新。\n一醉不忍独，念我存故人。",
        "dynasty": "宋",
        "collection_info": null
    },
    {
        "title": "道中得雨",
        "author": "朱松",
        "content": "我行野田间，吁嗟连数村。\n千山收宿雨，溪作黄梅浑。\n渐看风叶底，一洗龟拆痕。\n余功被行客，稍压旱尘昏。",
        "dynasty": "宋",
        "collection_info": null
    },
    {
        "title": "道中",
        "author": "朱松",
        "content": "骄阳久自杀，一雨荡龟拆。\n田夫梦亦好，翻陇已幽咽。\n朝来喜相语，一饱心已决。\n翻翻风叶乱，袅袅露芒白。\n去年禾欲秀，积潦满秋泽。\n今年岂堪旱，束手就沟壑。\n我生拙谋口，藜藿甘如蜜。\n向来真过计，忧民岂吾职。\n赤子天可怜，嗟人独何力。\n何须事儿戏，合沓来贺客。\n稍欣新稻熟，社酒行可觅。\n当同扶路翁，醉归舞南陌。",
        "dynasty": "宋",
        "collection_info": null
    },
    {
        "title": "陈伯辨为张氏求醉宾轩诗",
        "author": "朱松",
        "content": "前年溪上秋风时，主人酒熟烹黄鸡。\n归来醉倒睡便着，父老唤起牛羊蹊。\n此生一醉宁易得，未辨身为贵人客。\n征西将军尔何人，那用尊前惊堕帻。\n朅来闽越再经秋，闻道轩名涎已流。\n悬知得酒推不去，此客有辖何须投。\n今我正为奔走役，空想题诗满高壁。\n若逢落魄姓回人，为问何时定相觅。",
        "dynasty": "宋",
        "collection_info": null
    },
    {
        "title": "书窗对月",
        "author": "朱松",
        "content": "天公自厌雨，一夕开寒晴。\n霜风凈旷野，洪落有余声。\n饥鸦得林静，霁月萦窗生。\n熨开睡眼色，一洗空花横。\n故人千里余，壶浊谁与倾。\n遥知劝影杯，共此通夕情。\n今冬有奇事，三见非玉英。\n明年溪上路，谁饷雨中耕。",
        "dynasty": "宋",
        "collection_info": null
    },
    {
        "title": "宿野人家",
        "author": "朱松",
        "content": "梦裏沧波摇一叶，觉来正受肩舆兀。\n人家一宿晚可投，新席槁梧香更滑。\n霜前䆉䅉收百亩，稚子新能牧鹅鸭。\n我生本是箇中人，挟策久矣犹能说。",
        "dynasty": "宋",
        "collection_info": null
    },
    {
        "title": "度石栋岭",
        "author": "朱松",
        "content": "我行欲安适，束马踰山樊。\n谷深不可瞬，危磴争猱猿。\n坡坨两山间，寂历三家村。\n茅檐青裙妇，蓬髮薪烟昏。\n敲冷那可饮，分我一掬温。\n郎樵晚未归，客至不与言。\n不奉沙头巵，肯投柳下门。\n作诗配国风，行者式其藩。",
        "dynasty": "宋",
        "collection_info": null
    },
    {
        "title": "用退之韵赋新霁",
        "author": "朱松",
        "content": "春泥窘幽步，苔上屐痕少。\n新晴一褰衣，绿叶藏啼鸟。\n方塘滟宿涨，古镜窥清晓。\n华颠忽自笑，綵羽堕惊矫。\n瞻言云中耕，缥缈穹脊绕。\n归把东皋犂，此念何日了。",
        "dynasty": "宋",
        "collection_info": null
    },
    {
        "title": "送金确然归弋阳",
        "author": "朱松",
        "content": "昔我云溪居，送子云溪濆。\n重来问何时，笑指溪上云。\n一别四周星，坐此世故纷。\n衰颜两非昔，华髮粲可耘。\n我缠风树悲，终日无一欣。\n子乃水菽忧，尚此奔走勤。\n对床语未终，悬知便离分。\n霜风吹客袂，别意如丝棼。\n子归葛陂上，去路接乡枌。\n归梦尚随子，何当叹离群。",
        "dynasty": "宋",
        "collection_info": null
    },
    {
        "title": "至节日建州会詹士元",
        "author": "朱松",
        "content": "嗟予身百忧，佳节过倥偬。\n客愁随綫增，归思与灰动。\n当年从子日，未觉百虑重。\n高堂遶床呼，一掷有余勇。\n那知客天涯，相对寒骨耸。\n岁月曾几何，鬓丝今种种。\n忍饥山药煮，附暖地炉拥。\n深藏断还往，衰病脱拜拱。\n兴言望乡关，云物方鬰滃。\n空余相属意，杯酒久不捧。",
        "dynasty": "宋",
        "collection_info": null
    },
    {
        "title": "用前韵答翁子静",
        "author": "朱松",
        "content": "客心既岑寂，节物亦倥偬。\n幽篱菊初暗，深壑梅已动。\n古人傲尺璧，顾谓寸阴重。\n欲从夫子游，掣肘愧不勇。\n松高节磊砢，鹤老格清耸。\n当知山泽臞，谁羡将相种。\n一官戏人间，丛书以自拥。\n微言闻绪余，三叹手辄拱。\n青天本寥廓，不受云雾滃。\n愿言瞻清明，茗碗不辞捧。",
        "dynasty": "宋",
        "collection_info": null
    },
    {
        "title": "微雨",
        "author": "朱松",
        "content": "端居身百忧，况乃贫病俱。\n天公颇相哀，雨我蔬药区。\n晓晴新青匀，日薄生意苏。\n卫生固未必，一饱行可图。\n故园天一涯，茅荆谁为锄。\n峥嵘岁云晚，此念当何如。",
        "dynasty": "宋",
        "collection_info": null
    },
    {
        "title": "寄题叔父池亭",
        "author": "朱松",
        "content": "一壑久藏胜，数椽忽开亭。\n方塘荫瓦影，凈见鲂鲤行。\n主人有嘉招，转柁失高城。\n不知几摇兀，杙舟上峥嵘。\n尊酒酌芳渌，园蔬煮柔青。\n翩翩射鸭弓，一笑翻綵翎。\n那知海陬侄，斗粟忘归耕。\n余生信萍梗，归梦识林垧。\n涨水有回波，故乡岂无情。\n一醉会有日，因之濯尘缨。",
        "dynasty": "宋",
        "collection_info": null
    },
    {
        "title": "赠谢彦翔建安人九岁异人与药至今不食建安有梅子真升仙处",
        "author": "朱松",
        "content": "我本世味薄，寸田足自营。\n年来荆棘尽，稍有梨枣萌。\n但恐骨相凡，未敢希长生。\n陈留达人后，未齓犀角盈。\n旧游记三山，幽梦彻九清。\n尔来三十年，但觉膏粱腥。\n幽寻饭绿髓，默卧诵黄庭。\n顾我尘土中，深慰夙心倾。\n仙人吴门卒，解后烦寄声。\n相期朝金阙，鹤驭何时征。",
        "dynasty": "宋",
        "collection_info": null
    },
    {
        "title": "考亭陈国器以家酿饷吾友人卓民表民表以饮予香味色皆清绝不可名状因为制名曰武夷仙露仍赋一首",
        "author": "朱松",
        "content": "二年饮水闽中村，忽见玉醴倾蛮尊。\n涓涓醍醐灌热恼，耿耿沆瀣明朝暾。\n旱尘久涨城市暗，渴梦欲挽江湖吞。\n何人远致双鲤信，知我来扣罗雀门。\n不须邀月已清绝，尚恐熨齿当微温。\n要从华池汲真液，岂独玄鬓薅愁根。\n微芒已识投辖客，妩媚似返当垆魂。\n奇功谁续伯伦颂，妙意要与渊明论。\n胸中我自有泾渭，笔下君已倾昆崙。\n诗成寄与约他日，饮君与我空瓶盆。",
        "dynasty": "宋",
        "collection_info": null
    },
    {
        "title": "久旱新岁乃雨",
        "author": "朱松",
        "content": "高田土可筛，下田不受犂。\n遗蝗忧插啄，况乃麦未齐。\n赤子天自怜，沟壑忍见挤。\n雨逐新岁来，停云忽凄凄。\n莫辞三日霖，为作一尺泥。\n汪汪既没膝，滟滟仍拍堤。\n渐看簑笠出，笑语喧畛畦。\n我欲与寓目，父老同攀跻。\n此身群万生，扰扰舞瓮鸡。\n曾亦无几求，脱粟配羹藜。\n永言故陇耕，老眼路凄迷。\n好收敛版手，锄耰归自携。",
        "dynasty": "宋",
        "collection_info": null
    },
    {
        "title": "春日与卓民表陈国器步出北郊",
        "author": "朱松",
        "content": "灼灼桃吐华，濯濯柳垂缕。\n芳菲挽人出，春力乃如许。\n嗟予闭门客，佳节过不数。\n不因可人呼，那得幽步举。\n客如山阴胜，诗作斜川语。\n谁言一尊酒，妙处合千古。\n归来读残书，耿耿霜月苦。\n空余流落心，三叹非吾土。",
        "dynasty": "宋",
        "collection_info": null
    },
    {
        "title": "蔬饭",
        "author": "朱松",
        "content": "蕨拳婴儿手，笋解箨龙蜕。\n荐羞杞菊开，采斸烟雨外。\n嗟予饭藜藿，咽塞舟泝濑。\n朝来二美兼，一饱良已泰。\n充肠我诚足，染指客应慨。\n平生食肉相，萧瑟何足頼。\n王郎催牛炙，韩老忆鲸鲙。\n侠气信雄夸，戏语亦狡狯。\n我师鲁颜子，陋巷翳蓬艾。\n执瓢不可从，一取清泉酹。",
        "dynasty": "宋",
        "collection_info": null
    },
    {
        "title": "戏赠吴知伯",
        "author": "朱松",
        "content": "条侯得剧孟，吴楚坐可馘。\n我知无能为，失此一敌国。\n伟哉奇男子，侠气横八极。\n书生復何者，骯脏老笔墨。\n刺口论安危，事往竟何益。\n匹夫啸空野，惊尘一方塞。\n区区空有意，浩荡洗锋镝。\n何如吴王孙，语辄面浮赤。\n交游得朱亥，负贩鄙胶鬲。\n腰间铁丝箭，上镞紫塞翮。\n笑指蛇豕区，灭此而后食。\n诸公未备知，欲荐恨无力。\n明日我过君，烹牛呼社客。\n当书游侠传，令子姓名白。",
        "dynasty": "宋",
        "collection_info": null
    },
    {
        "title": "送僧",
        "author": "朱松",
        "content": "空中世界纷河沙，不知底处为天涯。\n干坤百亿在指掌，触处与子同一家。\n云何犹作去来想，千里一跌毫釐差。\n坐令契阔费星纪，岭云欲寄山川遐。\n拨眉相对此何日，丈室凈扫余天花。\n诗豪辨舌久投阁，万窍寂历风无譁。\n为君游戏出三昧，妙处那復相聱牙。\n往将妙响应空谷，一任飞锡凌苍霞。",
        "dynasty": "宋",
        "collection_info": null
    },
    {
        "title": "招民表",
        "author": "朱松",
        "content": "清眠有味日方永，褦襶妨人推不省。\n疾草尺书招故人，一水未济岂非命。\n此身何啻千金直，天下未可两臂等。\n垂堂之戒其敢忘，晚识风波失前猛。\n天怜我辈少如意，晓起屋梁飞倒景。\n侧身鸟行溪上路，遥知倚筇唤烟艇。\n信眉相对真梦寐，岂不惜此一笑倾。\n莫谈世事令舌强，快读新诗频首肯。\n与君好恶真磁铁，失足尘途若为骋。\n北窗风月夜吞吐，持此邀君共幽屏。\n浄洗多生内热尘，更有僧庐千尺井。",
        "dynasty": "宋",
        "collection_info": null
    },
    {
        "title": "秋怀十首  其一",
        "author": "朱松",
        "content": "秋风来几日，我髮白已多。\n千林了未觉，奈此一叶何。\n宴坐阅流光，一盼寄庭柯。\n寒虫独何者，唧唧夜自歌。",
        "dynasty": "宋",
        "collection_info": null
    },
    {
        "title": "秋怀十首  其二",
        "author": "朱松",
        "content": "尘埃地上臣，天阙无力补。\n夜叉呵九关，尝胆真自苦。\n寄笺东南风，傥得蜚廉许。\n尚当求妙斲，君氏无乃鲁。",
        "dynasty": "宋",
        "collection_info": null
    },
    {
        "title": "秋怀十首  其三",
        "author": "朱松",
        "content": "莳兰西窗下，萧艾病其根。\n白露堕秋夕，美恶两不存。\n寂寂芳畹空，离离幽佩昏。\n物各信所遭，此意谁与论。",
        "dynasty": "宋",
        "collection_info": null
    },
    {
        "title": "秋怀十首  其四",
        "author": "朱松",
        "content": "月林疏愈明，露草浄可拭。\n飞飞萤递照，轧轧虫自织。\n移灯检书读，千载如经夕。\n微言契夙心，妙解失陈迹。\n文章事雕琢，回视真儿剧。\n世无扬子云，此理谁见直。",
        "dynasty": "宋",
        "collection_info": null
    },
    {
        "title": "秋怀十首  其五",
        "author": "朱松",
        "content": "宴坐自观我，中深抱天机。\n从知月胜火，胥失兔与蹄。\n大虚同一如，浮云渺何依。\n悠然渊明心，千载与我期。",
        "dynasty": "宋",
        "collection_info": null
    },
    {
        "title": "秋怀十首  其六",
        "author": "朱松",
        "content": "林皋一叶脱，静士最先知。\n自我抱兹独，悠然星气驰。\n干坤一逆旅，鼎鼎竟何为。\n枯荣俯仰中，儿辈浪自悲。\n青云渺难必，白髮不可辞。\n得饱良已泰，雨畦瓜芋肥。",
        "dynasty": "宋",
        "collection_info": null
    },
    {
        "title": "秋怀十首  其七",
        "author": "朱松",
        "content": "了翁卧淮楚，德望临一世。\n忧时九迴肠，医国三折臂。\n四海一滔滔，扬汤不止沸。\n斯人倘可起，姚宋何足继。",
        "dynasty": "宋",
        "collection_info": null
    },
    {
        "title": "秋怀十首  其八",
        "author": "朱松",
        "content": "反身圣可作，自恕恶易盈。\n昨非往莫谏，今是来足程。\n幽人岁晚粟，树者夷跖并。\n慨然释七叹，谅知负平生。",
        "dynasty": "宋",
        "collection_info": null
    },
    {
        "title": "秋怀十首  其九",
        "author": "朱松",
        "content": "甘菊卧风雨，枯荷暗池塘。\n达人听荣悴，志士费感伤。\n亭亭岩桂花，已作宫槐黄。\n谅无青霞客，谁与媚孤芳。",
        "dynasty": "宋",
        "collection_info": null
    },
    {
        "title": "秋怀十首  其一○",
        "author": "朱松",
        "content": "江海有一士，补衮抱经纬。\n帝衣日月明，袖手久不试。\n九关隔云雨，谁肯借一臂。\n絃急而调卑，此叹同万世。",
        "dynasty": "宋",
        "collection_info": null
    },
    {
        "title": "和谢绰中观澜亭",
        "author": "朱松",
        "content": "方塘滟宿涨，曲涧来飞湍。\n光涵鬰蓝天，澒洞碧玉宽。\n小亭尘土外，瓦影浮朱栏。\n霜渚写秋色，烟林养渔竿。\n佳人秋霞衣，皎皎明月冠。\n欲濯且无尘，隠几得妙观。\n海若眩河伯，等在蜗角端。\n那知坳堂上，杯水生涛澜。\n云间谢公子，五字冰雪寒。\n展读胜图画，经行记林峦。\n九垓未暇游，据殻谅匪安。\n一到定何日，眷焉抱长叹。",
        "dynasty": "宋",
        "collection_info": null
    },
    {
        "title": "寄题陈国器容膝斋",
        "author": "朱松",
        "content": "渊明乃畸人，游戏于尘寰。\n南窗归徙倚，宇宙容膝间。\n岂不念斗米，折腰谅匪安。\n是非无今昨，飞倦会须还。\n国器青云姿，逸志追孔鸾。\n曲肱数椽底，尚友千载前。\n规模琴书室，料理松菊缘。\n心游万物表，了觉函丈宽。\n念君方适越，昔至谁云然。\n要知丘壑志，本出轩裳先。\n琐闼丽宸居，追飞不云艰。\n回车莫待远，泉石闻此言。",
        "dynasty": "宋",
        "collection_info": null
    },
    {
        "title": "约金确然不至",
        "author": "朱松",
        "content": "门前北风裂我襦，知君未能出僧庐。\n忍看烟雨冻梅肤，南枝北枝香欲无。\n可无一杯相暖热，道人酒熟不用沽。\n区区濡沫浪辛苦，安得共似江湖鱼。",
        "dynasty": "宋",
        "collection_info": null
    },
    {
        "title": "确然雪中见过",
        "author": "朱松",
        "content": "雨断雪将堕，天低云可攀。\n谁穿东郭履，来款山阴关。\n故人金公子，身窭心甚闲。\n道机久纯熟，世味饱险艰。\n一杯不可缓，软此双脚顽。\n未忘膜外境，忽涌胸中山。\n白眼槩六合，谁云书生孱。\n万类宅天壤，细观真市阛。\n攫金掩醉眼，倚门眩朱颜。\n哀哉儿女态，今古可笑讪。\n坐令一世豪，偃蹇栖茅菅。\n先生谈天舌，久挂屋壁间。\n置之且默坐，观我无所还。\n纷纷造物机，颠倒转愚姦。\n于我何所歉，莫叹箪瓢悭。",
        "dynasty": "宋",
        "collection_info": null
    },
    {
        "title": "书僧房",
        "author": "朱松",
        "content": "陆续流泉自成句，来拥红炉听山雨。\n道人更有深深处，诘曲如珠蚁丝度。\n几研无尘寒欲雾，雕盘篆破孤萤吐。\n味如嚼蜡那禁咀，茶甘未回君莫去。",
        "dynasty": "宋",
        "collection_info": null
    },
    {
        "title": "题芦鴈屏",
        "author": "朱松",
        "content": "征鸿坐何事，天遣南北飞。\n萧然如旅人，无情自相依。\n孤苇吹欲折，秋风不胜威。\n冥冥一孤鶱，空费弋者机。\n寒声落烟渚，相应不我违。\n嗟我识此情，手纳空叹欷。\n安知丹青师，落笔乃庶几。\n画形孰不工，画意识者稀。\n他时因吾句，购此千金挥。",
        "dynasty": "宋",
        "collection_info": null
    },
    {
        "title": "题临赋轩",
        "author": "朱松",
        "content": "苍山围岑寂，下有一水奔。\n闭户卧风雨，束蒿翳篱藩。\n寥哉祇树人，心远忘世喧。\n此身自蘧庐，长物余此轩。\n鸟语幽梦断，香横经帙翻。\n未成借路行，自要窥潺湲。\n远师渊明意，不愧灵彻魂。\n月度了无迹，风行偶成痕。\n心境两清妙，尺喙何由吞。\n赋诗安所取，碧云未足论。\n何当拂朱丝，窈眇絃吾言。",
        "dynasty": "宋",
        "collection_info": null
    },
    {
        "title": "答保安江师送米",
        "author": "朱松",
        "content": "不见道人久，天涯岁云除。\n朝来食指动，忽接送米书。\n念师折脚铛，五合未省余。\n虽无覆餗祸，尚有乞食逋。\n云何怜孤客，日受饥火驱。\n未曾贷监河，矧肯索胡奴。\n谁言斗升意，矫矫超万夫。\n嗟予事笔耕，轻弃南亩锄。\n慁烦方外客，此计良已疏。\n何时事粗了，归葺五亩居。\n生涯寄纬竹，岂即非良图。\n不为泉壤蚓，愿学江湖鱼。",
        "dynasty": "宋",
        "collection_info": null
    },
    {
        "title": "陈德瑞馈新茶",
        "author": "朱松",
        "content": "空山冥冥云雾窗，春风好梦欹残缸。\n朝来果得故人信，微凸而么犀銙双。\n贵人争买百璎珞，此心儿女久已降。\n坐观市井起攘袂，念之使我心纷庞。\n领君此意九鼎重，虽有笔力安能扛。\n何时来施三昧手，慰我渴梦思长江。",
        "dynasty": "宋",
        "collection_info": null
    },
    {
        "title": "次韵希旦喜雨",
        "author": "朱松",
        "content": "骄阳挟酷暑，何啻虎而翼。\n高田土可筛，况乃耕与殖。\n风伯真可讼，云合吹復拆。\n那知下土民，糟粕配橡实。\n古佛栖岩隈，旱沴岂吾责。\n应缘贤令尹，闵雨丐法力。\n积阴暝山谷，流润凄几格。\n朝来贺客散，置酒浣愁疾。\n古诗成云外，险句动潜蛰。\n旋看蓑笠出，竞喜沟浍溢。\n讙言令与佛，念我一何悉。\n嗟我困蒿藜，最觉民可恤。\n何当问牛喘，免使诉鱼失。\n九关虎豹守，怀此欲安适。\n谁哉此心同，吾饱将何日。",
        "dynasty": "宋",
        "collection_info": null
    },
    {
        "title": "古风二首寄汪明道  其一",
        "author": "朱松",
        "content": "紫兰初茁芽，深壑终自秀。\n骯脏萧艾中，不采则谁咎。\n儿曹逐纷华，壮士保穷陋。\n应知此调同，万世无先后。",
        "dynasty": "宋",
        "collection_info": null
    },
    {
        "title": "古风二首寄汪明道  其二",
        "author": "朱松",
        "content": "俗士白人眼，从谁明此心。\n不欲故人见，诃我车辙深。\n萧然江上庐，客卧诗书林。\n得句不相寄，谁赏气骎骎。",
        "dynasty": "宋",
        "collection_info": null
    },
    {
        "title": "建安道中",
        "author": "朱松",
        "content": "吾生意行初不谋，泛泛何啻波中鸥。\n携家来作闽海梦，三年客食天南陬。\n我先人庐在何许，大江之左道阻修。\n奉新家有手足爱，隻身归扫先梧楸。\n旋当来此营斗粟，南北颠倒无时休。\n此心转与世事左，自作磨螘将谁尤。\n安知不满达者笑，穷达一戏如观优。\n咄哉吾语亦已堕，且与造物同浮游。",
        "dynasty": "宋",
        "collection_info": null
    },
    {
        "title": "书事呈元声如愚起华三兄",
        "author": "朱松",
        "content": "隠吏朱墨暇，饱眠北窗风。\n时呼方外客，逃暑尊酒中。\n寂寞杜拾遗，四壁口不供。\n坐取盘飧疑，哀哉岂天穷。\n何如平生友，磁铁间不容。\n每怀千里驾，今作五斗逢。\n吏行散鳬鹜，楸局收鸾龙。\n共话十年旧，事往如飞蓬。\n浮荣真一戏，何者为穷通。\n应须河汉语，凈洗芥蔕胸。\n仆夫适在门，客醉尊亦空。\n更为后日约，及此芙蕖红。",
        "dynasty": "宋",
        "collection_info": null
    },
    {
        "title": "寄题起莘家义轩",
        "author": "朱松",
        "content": "贞观盛德后，余庆未渠央。\n旧闻闽海家，欲纵燕山芳。\n教子嗣先训，开轩翼中堂。\n地偏市朝远，几浄书简香。\n先生陈太丘，饭糜百忧忘。\n弟子真羯胡，不闻触屏僵。\n一变豪侠窟，遂成邹鲁乡。\n下车里门外，他年看诸郎。\n坐上纡素髮，诜诜立冠裳。\n我诗自可絃，请以侑壶觞。",
        "dynasty": "宋",
        "collection_info": null
    },
    {
        "title": "梅花",
        "author": "朱松",
        "content": "山深春未动，沙浅水欲冰。\n玉梅于此时，靓粧畧无朋。\n露蘂欲的皪，月枝挂鬅鬙。\n俨如江汉女，可爱不可陵。\n他年江南路，晓粧犯严凝。\n寻香烟雨中，横斜插茆簦。\n却数今几日，痴如秋后蝇。\n北岭枝欲空，谁与扶一登。\n聊分窥水影，依我照字灯。\n坐使惜花梦，临风脚腾腾。\n昔如梦中蝶，今学桑下僧。\n了知菩提长，念起吾何曾。",
        "dynasty": "宋",
        "collection_info": null
    },
    {
        "title": "十一月十九日与仲猷大年绰中美中饮于南台",
        "author": "朱松",
        "content": "空山欲雪云冥冥，玉梅半开吾眼青。\n此身垂欲走尘土，聊復举酒看峥嵘。\n折腰向人不知耻，故园可锄在千里。\n金昆石友一开眉，珍重道人相料理。\n楚江东岸先人庐，竹君安否久无书。\n归欤何时应白首，我食吾言如此酒。",
        "dynasty": "宋",
        "collection_info": null
    },
    {
        "title": "春社斋禁连雨不止赋呈梦得",
        "author": "朱松",
        "content": "岁丰农犹饥，岁恶何可说。\n哀哉半菽氓，罪岁同一舌。\n年时旱尘涨，腊尽不见雪。\n青皇忽雨我，万顷麦苗活。\n令尹民父母，沟壑思手挈。\n祈年祓斋居，有酒不忍设。\n那知桃李径，狼籍香泥滑。\n芳意一如此，坐恐及鶗鴂。\n郊原伫开晴，出劳南亩馌。\n秋成已在眼，一醉宇宙豁。\n更呼湔裙人，劝此侧帽客。\n和公斜川诗，磨石镵岁月。",
        "dynasty": "宋",
        "collection_info": null
    },
    {
        "title": "次韵梦得见示长篇",
        "author": "朱松",
        "content": "雉驯不因媒，鸠暖自呼妇。\n诗成桃李阴，知是霹雳手。\n簿书我亦厌，丘壑渠自有。\n却怜支离疏，饱食得薪槱。\n俗夫尝世味，甘苦半哕呕。\n知公超然处，心迹两无垢。\n愁阴老芳物，虫鸟故相诱。\n浪蕊费收拾，柔条可结揉。\n岂无我辈人，一醉开笑口。\n那知市门底，客倦枕两肘。\n眼高可人稀，命蹇亨运偶。\n平生愿执鞭，见谓予小友。\n细观恺悌心，宜在帝左右。\n却来尘埃中，寂寞对五柳。\n鷇音藏鹄羽，正待荆鸡剖。\n学政容窥谱，问字当载酒。\n虚名翻误梦，恐坐箕与斗。\n言诗终不称，永愧赋琼玖。",
        "dynasty": "宋",
        "collection_info": null
    },
    {
        "title": "久雨短句呈梦得",
        "author": "朱松",
        "content": "身闲书有味，吏傲俗不亲。\n小窗据物表，扫尽心眼尘。\n令尹垂珠玉，敲门唤行春。\n作意向芳物，吾车曾未巾。\n愁阴入病骨，鸠妇声亦嗔。\n冥冥三日雨，桃李迹已陈。\n空余深枝间，一一青子新。\n秾芳殿春晚，犹堪慰佳辰。\n酴醿晓妆靓，芍乐醉脸匀。\n日萼簪袅袅，风巵倒粼粼。\n言当呼短舞，抵掌回双颦。\n年来得相从，稍觉安沈沦。\n岂不挂俗事，察公极清真。\n眼中醉乡路，风味良独醇。\n流光不容玩，尺璧何足珍。\n漓俗益可厌，愿言勤问津。",
        "dynasty": "宋",
        "collection_info": null
    },
    {
        "title": "牡丹酴醿各一首呈周宰  其一",
        "author": "朱松",
        "content": "珍藂压朝露，无人羞欲欹。\n春风醉香骨，绰约不自持。\n谁怜曲肱人，一笑遣秾姿。\n不言意可了，君醉当勿疑。",
        "dynasty": "宋",
        "collection_info": null
    },
    {
        "title": "牡丹酴醿各一首呈周宰  其二",
        "author": "朱松",
        "content": "妆淡洗逾靓，肌香熏不成。\n皎然月露姿，一笑午景晴。\n聊移梦蝶床，相对户不扃。\n谁令风雨暴，睡起春纵横。",
        "dynasty": "宋",
        "collection_info": null
    },
    {
        "title": "次韵梦得浅红芍药长句",
        "author": "朱松",
        "content": "十日愁阴病不出，卧看春归无计惜。\n诗翁遣送淮海春，衰眼熨开云雾拆。\n胭脂注脸匀未遍，肉红借酒生真色。\n了知造物着意深，倾倒春工不余力。\n年来不顾溱洧女，载酒非公復安适。\n且将妙句写余妍，欲立佳名付精识。\n一春颇困歌酒污，回首纷华三太息。\n愿言乞与洗心方，归对炉香诵周易。",
        "dynasty": "宋",
        "collection_info": null
    },
    {
        "title": "宿禅寂院",
        "author": "朱松",
        "content": "梦中一叶摇江湖，困睡不觉身蓝舆。\n眼明佛屋丽丹碧，瓦鸱鴺凤凌空虚。\n疲民日者困苛索，半作赪尾相濡鱼。\n鹈鹕数罟两不置，肯念竭泽明年无。\n道人谁与办此事，斤琢千指开渠渠。\n颇疑如幻三昧力，上方手揽归吾庐。\n了知舌本法轮转，咄嗟檀施争奔输。\n不辞割爱一念善，谁谓岁恶穷民愚。\n书生袖手对沟壑，力不能援心烦纡。\n事无大小成者少，谈说治乱何区区。\n调卑絃急诚龃龉，凿圆枘方尤阔疏。\n古今罪岁同一口，抚掌一笑皆愚儒。",
        "dynasty": "宋",
        "collection_info": null
    },
    {
        "title": "诗约范直夫游万叶寺观瀑泉",
        "author": "朱松",
        "content": "万侯隠下吏，夙尚本丘园。\n身投攫金市，藂书以自藩。\n炯然如孤月，不受黄流浑。\n要知句律工，竞病何足论。\n我生群末俗，泾渭非一源。\n同心无楚越，倾盖如弟昆。\n人生各有役，不暇捧一尊。\n风蒲挂南浦，念欲东南奔。\n对床定何夕，青灯照晤言。\n悬知知诗处，千尺银河翻。",
        "dynasty": "宋",
        "collection_info": null
    },
    {
        "title": "次韵梦得见示之什",
        "author": "朱松",
        "content": "居楚求齐音，美恶不同土。\n喧豗俗物华，群復有佳处。\n时从玉璧人，商畧穷万古。\n诗如粟牛戏，误得摩顶许。\n望道渺逾远，久生真暂寓。\n忍持尺璧阴，空作秋虫语。\n微言傥倾倒，河汉濯肺腑。\n向来说诗口，自此行可杜。",
        "dynasty": "宋",
        "collection_info": null
    },
    {
        "title": "送瓯宁魏生赴武举",
        "author": "朱松",
        "content": "建安少年请缨客，横槊赋诗两无敌。\n辞家去作入彀英，气拂天狼夜无迹。\n庙堂尺棰鞭羌胡，智名勇功付壮夫。\n引弓没羽世自有，敢闻上策当何如。",
        "dynasty": "宋",
        "collection_info": null
    },
    {
        "title": "陈仲仁止止堂",
        "author": "朱松",
        "content": "以我有限景，逐彼无涯知。\n失足践畏途，投身试危机。\n舟车日奔覆，定无丘与夷。\n万古践此辙，嗟我与谁归。\n仲仁古静者，怀璧照褐衣。\n名途尝一戏，回首羞前非。\n心如得坎水，不受狂风吹。\n功名忧不免，当復定所之。\n请观本无作，今復止者谁。\n筑堂市门侧，着书园不窥。\n蓬藋深一丈，图书周四围。\n时有好事人，载酒问所疑。\n攫金奋敏手，倚市夸妍姿。\n回光时自照，何者非吾师。",
        "dynasty": "宋",
        "collection_info": null
    },
    {
        "title": "送志宏西上",
        "author": "朱松",
        "content": "九州眼一槩，余子真琐琐。\n岳立培塿中，喜此高岋峨。\n如公我辈人，取友亦到我。\n挥毫赋垂天，风雨卷蓬颗。\n相期八表游，未觉夙心左。\n解龟醉江阁，酒面山月堕。\n起瞻帝乡云，感叹不成坐。\n何须飞霞佩，自办凌风舸。\n瀛洲渺溟渤，万里一掀簸。\n缄诗寄天涯，秉烛对新火。\n那知市门仙，斗禄事么么。\n空余肠九迴，上疏何日果。",
        "dynasty": "宋",
        "collection_info": null
    },
    {
        "title": "有怀舍弟逢年时归婺源以诗督之",
        "author": "朱松",
        "content": "木落天未霜，君归定何时。\n相思如惊鹊，中宵未安枝。\n梦中见阿连，锵然咏新诗。\n寤惊衰叶翻，谓是步屧移。\n揽衣下中庭，风露浩淼瀰。\n遥知客衣薄，归来一何迟。\n平生短檠灯，相对忽解颐。\n万古一舒卷，佳处良在兹。\n是中及物心，上与稷契期。\n援古以自例，自笑无乃痴。\n夜叉叱九阙，侧足不敢窥。\n坐令一寸心，日抱二柄疑。\n迟君商畧此，恐得儿辈嗤。\n况乃绿髮亲，倚门鬓欲丝。\n狶膏非凤喙，车辖无可脂。\n再拜寿百分，斑衣舞参差。\n秋芳未云歇，采采黄金蕤。\n万钟不足乐，古人岂吾欺。",
        "dynasty": "宋",
        "collection_info": null
    },
    {
        "title": "九月十七日夜度蔡道岭宿弥勒院",
        "author": "朱松",
        "content": "月出度松岭，露香非羽衣。\n肃肃夜气清，苍苍烟径微。\n川光浴秋容，萝影挂夕辉。\n冰轮碾空阔，飞辙无因依。\n拟掬星渚波，恐触天孙机。\n偓佺何时见，沆瀣聊独挥。\n未应青霞志，即与素愿违。\n稍休尘外轸，憩此岩下扉。\n清吟写万籁，妙想绝百非。\n不须河汉言，尽解纷华围。\n飞仙亦戏剧，玄学乃庶几。\n鰲山切丹极，岁晚行将归。",
        "dynasty": "宋",
        "collection_info": null
    },
    {
        "title": "游郑圃",
        "author": "朱松",
        "content": "城郭不去眼，而得林壑娱。\n低回抚壮心，欲吐无与俱。\n铿然一枝筇，细磴争樵渔。\n挽衣径与饮，不省谁为吾。",
        "dynasty": "宋",
        "collection_info": null
    },
    {
        "title": "女贫苦难妍",
        "author": "朱松",
        "content": "女贫苦难妍，士贫苦难高。\n了知论此者，不识一世豪。\n此身百斛鼎，流俗欲手操。\n宁当舍其中，局促计所遭。\n颇疑有若人，骯脏栖蓬蒿。\n考槃一丘壑，光景不可韬。\n斯人不我忘，空復踰垣逃。\n轩裳亦云华，唾去如腥臊。\n哀哉夸毗子，扰扰冠猿猱。\n恬无济世心，闵默死滔滔。\n朅来事斗禄，俛仰身桔槔。\n一官戏人间，几何非餮饕。\n谁言眷此帻，掷去轻秋毫。\n区区欲骄士，一哭嗟儿曹。",
        "dynasty": "宋",
        "collection_info": null
    },
    {
        "title": "溪南梅花",
        "author": "朱松",
        "content": "巉巉石径鸣枯筇，意行诘曲无西东。\n心知幽壑梅已动，一枝寄我曾未蒙。\n暗香横路忽惊顾，冰蕊的皪蛮烟中。\n有如佳人久去眼，邂逅相得情何穷。\n蔬畦压霜翠羽乱，已觉雪片栖手茸。\n嗟吾辜此来已晚，攀条嚼蕊聊从容。\n玉仙游戏下尘世，绝艷一洗朱铅空。\n不知阆苑在何许，叱回风驭无怱怱。\n溪寒沙凈迷俯仰，坐待山月来朦胧。\n岂无尊酒相暖热，锦裘起舞如惊鸿。\n仇池老仙羽化久，妙曲三迭余仙风。\n归时醉倒不知和，明日来此谁能同。",
        "dynasty": "宋",
        "collection_info": null
    },
    {
        "title": "再和求首座",
        "author": "朱松",
        "content": "道人昔曳羌庐筇，五老负雪湓江东。\n犯寒贪觅玉梅句，虽有衲被何曾蒙。\n归来苦雨熟梅子，卷裓深卧蛮烟中。\n诗传绝境忽入手，置我乡国情何穷。\n十年不踏江上路，漠漠海气昏貂茸。\n异乡岁晚慰流落，一笑頼此冰雪容。\n峤南绝唱谁敢和，骑鲸人去尘寰空。\n昆墟下视堪笑闵，雕琢肝肾愁怱怱。\n那知幽子云雨上，风斤玉斧修朣胧。\n读诗今我一回首，杳若目送孤飞鸿。\n何时晤语折铛侧，坐听万籁号天风。\n拈花特地两颜解，他时与子真参同。",
        "dynasty": "宋",
        "collection_info": null
    },
    {
        "title": "奉酬令德寄示长句",
        "author": "朱松",
        "content": "闲官屋舍如幽栖，寒苦余业偿盐虀。\n忽闻鹊声作破竹，尺书入手谁所赍。\n交游胜绝似公少，矫矫鸾孔依蒿藜。\n青冥侧足在咫尺，谁使狡狯捐其梯。\n秋风溪上共樽酒，摆落羁束忘畛畦。\n红裳起舞意未足，缺月衔岭星河低。\n只今跌宕走尘土，清梦往復无山溪。\n新诗惊怪烂盈幅，笔力拗怒蟠虹霓。\n遥知槃礴小窗底，得丧已着一理齐。\n此生同困造物戏，未觉与世谁云泥。\n虽无绝唱追白雪，頼有妙契如灵犀。\n一笑从公岂无日，挽袖相属空玻璃。\n不须俗物败真赏，但觅佳处同攀跻。",
        "dynasty": "宋",
        "collection_info": null
    },
    {
        "title": "答林康民见和梅花诗",
        "author": "朱松",
        "content": "寒崦人家碧溪尾，一树江梅卧清泚。\n仙姿不受凡眼污，风敛天香瘴烟裏。\n向来休沐偶无事，谁从我游二三子。\n弯碕曲径一携手，冻雀惊飞乱英委。\n班荆劝客小延伫，酌酒赋诗相料理。\n多情入骨怜风味，依倚横斜嚼冰蕊。\n至今清梦挂残月，强作短歌传素齿。\n韵高常恨句难称，頼有君诗清且美。\n天涯岁晚感乡物，归欤何时路千里。\n枕楼一笛雪漫空，回首江皋泪如洗。",
        "dynasty": "宋",
        "collection_info": null
    },
    {
        "title": "上丁余膰置酒招绰中德粲德懋逢年",
        "author": "朱松",
        "content": "我生无几求，毕愿老葭菼。\n谁令事斗禄，饭粝羹不糁。\n书生亦可怜，微物有先感。\n朝来食指动，膰肉丰咀啖。\n恭惟鲁司寇，道大长坎壈。\n空余祠千载，不救陈蔡惨。\n永言百世师，愿学吾岂敢。\n当饥不忘歌，既饱復何憾。\n安能如王孙，长物贮颐颔。\n急呼讲肆人，一醉舍铅椠。\n相携桃李径，历乱蹴红毵。\n言强三尺喙，气溢一身胆。\n平生超然处，独嗜逾昌歜。\n诗成持似君，莫遣儿辈览。",
        "dynasty": "宋",
        "collection_info": null
    },
    {
        "title": "用绰中韵送正臣正臣欲归隠而无资故广其意以告识者云尔",
        "author": "朱松",
        "content": "华裾锦领乌纱帻，气盖当年五陵侠。\n胸中磈磊不可平，拂衣归来抱长铗。\n轩然寄傲楸枰间，长恨坐隠非云山。\n相逢笑我眷微粟，我归未可君何难。\n世人钱作牛吼音，谁能立谈寿千金。\n空令拥鼻诵招隠，知君心在仙峯阴。\n故山自欲无归期，作诗但拟渊明词。\n却愁他日林下信，千里寄我唯当归。",
        "dynasty": "宋",
        "collection_info": null
    },
    {
        "title": "秋怀六首  其一",
        "author": "朱松",
        "content": "庭柯一叶失，风挟凉气归。\n湛湛陂水青，芙蕖脱红衣。\n非无岑寂士，句法妙玄晖。\n独怀履霜戒，德人贵知微。",
        "dynasty": "宋",
        "collection_info": null
    },
    {
        "title": "秋怀六首  其二",
        "author": "朱松",
        "content": "真儒六经学，文字聊解纷。\n长孺弃诸侯，汉庭相公孙。\n儿口乳未干，妄作黑白分。\n谁能领斯会，事往风中云。",
        "dynasty": "宋",
        "collection_info": null
    },
    {
        "title": "秋怀六首  其三",
        "author": "朱松",
        "content": "导江自岷山，源浅觞可滥。\n下集大小川，千丈水府暗。\n策策井桐凉，炯炯窗月淡。\n后生抱奇志，黄墨勤点勘。",
        "dynasty": "宋",
        "collection_info": null
    },
    {
        "title": "秋怀六首  其四",
        "author": "朱松",
        "content": "市朝富危机，匹夫死凭河。\n何如狎鸥子，烟雨同一波。\n行藏各有趣，不在相诋诃。\n我师陋巷人，千古冠四科。",
        "dynasty": "宋",
        "collection_info": null
    },
    {
        "title": "秋怀六首  其五",
        "author": "朱松",
        "content": "穿堵超玉绳，影倒夜窗寂。\n火云一洗空，月露清欲滴。\n幽人负痾卧，起坐三叹息。\n归同对床笫，晤语永佳夕。",
        "dynasty": "宋",
        "collection_info": null
    },
    {
        "title": "秋怀六首  其六",
        "author": "朱松",
        "content": "掩窗耿不寐，道人亦无悰。\n故山新稻香，粥鱼响枯桐。\n梦中信了了，推枕闻西风。\n少迟穉金壮，归辔与子同。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其一",
        "author": "朱松",
        "content": "丈室掩槐夏，与君同卧痾。\n平生莫逆人，裹饭谁见过。\n跰𨇤起鑑井，万古寂不波。\n观心要知是，造物如吾何。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其二",
        "author": "朱松",
        "content": "六年别故山，松竹故无恙。\n此身已天涯，飘走復何向。\n清源老医师，砭偻出投杖。\n勿辞一往勤，挹彼上池涨。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其三",
        "author": "朱松",
        "content": "石梁跨蚝山，永与方壶久。\n凭君持一杯，往酹济川手。\n遥知相携处，溟渤浸箕斗。\n作诗问大钧，犹有斯人否。",
        "dynasty": "宋",
        "collection_info": null
    },
    {
        "title": "逢年与德粲同之温陵谒大智禅师医作四小诗送之  其四",
        "author": "朱松",
        "content": "山河我四大，物我同一体。\n谁为苦疾痒，搔按不容拟。\n多生抱此念，耿耿未云已。\n那知知鱼乐，更有濠梁子。",
        "dynasty": "宋",
        "collection_info": null
    },
    {
        "title": "与陈彦时会华严道人偶书",
        "author": "朱松",
        "content": "屋头烟云屯，屋下波涛喧。\n团栾坐已久，起扣丹霞门。\n客至苦舌强，目击翻无言。\n元龙湖海士，怀哉夙契敦。\n清坐鼎足峙，妙语流潺湲。\n君游华严海，贝叶手自翻。\n此心于身世，鸟度空无痕。\n笑我流浪中，久被业识吞。\n读书谈古今，绮语生祸根。\n望道渺未见，况乃躐其藩。\n职卑困掣肘，见溺不得援。\n未知造物心，颇復哀黎元。\n近窥颜稷意，未敢遽掩关。\n躬耕亦细事，会要五亩园。\n释羁牛在牧，驾鼓马伏辕。\n居然见优劣，不比鱼熊蹯。\n持问跏趺人，一笑霜眉掀。\n相携妙峯顶，暝色窥远村。\n解衣畧辈行，班坐搴芳荪。\n欲归意未已，幽径相与扪。\n苍崖出玉醴，不受瘴毒温。\n愿言同酌此，我语庶不谖。",
        "dynasty": "宋",
        "collection_info": null
    },
    {
        "title": "书栟榈院壁",
        "author": "朱松",
        "content": "侧身西来度千山，列仙仙去空孱颜。\n斗升自役应笑我，何苦语曲嬉尘寰。\n归耕无田仕难合，疑此二柄首鼠间。\n摩挲崖石三叹息，我心安得如汝顽。",
        "dynasty": "宋",
        "collection_info": null
    },
    {
        "title": "次志宏韵督成寿置酒",
        "author": "朱松",
        "content": "归耕食吾言，回首愧江水。\n方争杨子席，谁置穆生醴。\n邓侯倾盖旧，小寝蓺桃李。\n走书纳啖我，涎迸啮唇齿。\n朝来独何事，怒色剧染指。\n虽微射鸿游，顾有捩手鬼。\n平生谈天口，得酒便锋起。\n年来病不觞，但要讴贴耳。\n真成画蛇足，足就酒空矣。\n樊川吐怨句，想见紫云美。\n何时咄嗟办，一醉吾亦拟。\n噂沓听群儿，口实争笑鄙。",
        "dynasty": "宋",
        "collection_info": null
    },
    {
        "title": "内弟程十四復亨归省用绰中韵作二章送之  其一",
        "author": "朱松",
        "content": "舅家今三世，笔耕未逢秋。\n后生抱奇志，肯为虀盐留。\n先庐江遶城，归路柳暗洲。\n勉哉倘有立，离阔何足忧。",
        "dynasty": "宋",
        "collection_info": null
    },
    {
        "title": "内弟程十四復亨归省用绰中韵作二章送之  其二",
        "author": "朱松",
        "content": "读书学经纶，及壮吾已晚。\n譬如抱宿舂，求适万里远。\n留君商畧此，归袖不可挽。\n流光莫控抟，力学副深恳。",
        "dynasty": "宋",
        "collection_info": null
    },
    {
        "title": "三月十日游报国院小轩颇幽胜为名曰双清仍书此诗",
        "author": "朱松",
        "content": "千峯收宿雨，坐见空翠滴。\n携筇出城隅，试此腰脚力。\n竹阴穿窈窕，僧户扣岑寂。\n小轩清樾底，盘礴聊自适。\n闯然见幽禽，百啭深拔隙。\n即此与晤歌，绝胜眼前客。\n幽怀层冰结，屃赑不可释。\n忽如散春风，回首无处觅。\n天游失六凿，真观了千息。\n干坤鼎鼎中，指马坐可一。\n不知双清老，何者为心迹。\n持问跏趺人，首肯復面壁。\n山烟明欲合，归舸兀深碧。\n此心除溪月，炯炯谁復识。",
        "dynasty": "宋",
        "collection_info": null
    },
    {
        "title": "次韵谢绰中游报国寺诗",
        "author": "朱松",
        "content": "掩关味诗书，青简亦已槁。\n相携出东城，及此风日好。\n僧檐覆溪渌，共取一尊倒。\n眷此松桂阴，不接车马道。\n慇懃玩流光，齿髮行且老。\n诸公奠九鼎，帝室欣再造。\n优游容我辈，放浪事幽讨。\n念君东山姿，文字富天藻。\n风期在经纶，弹冠苦不早。\n宁知如子云，白首太玄草。",
        "dynasty": "宋",
        "collection_info": null
    },
    {
        "title": "丁未春怀舍弟时在京师",
        "author": "朱松",
        "content": "狂虏送死河南北，王事遥怜弟行役。\n胡命须臾鱼在鼎，官军低回鸷将击。\n渴闻天语十行札，尤觉家书万金直。\n何时同秉江上犂，万里农桑吾愿毕。",
        "dynasty": "宋",
        "collection_info": null
    },
    {
        "title": "五言杂兴七首  其一",
        "author": "朱松",
        "content": "侧席忧宗周，负痾头岑岑。\n又传衢梁盗，弄兵保山林。\n渴闻平虏诏，蛰户跋雷音。\n欲舞恨袖短，诸君独何心。",
        "dynasty": "宋",
        "collection_info": null
    },
    {
        "title": "五言杂兴七首  其二",
        "author": "朱松",
        "content": "黄香卧讲肆，日芜五亩园。\n儿诵声九雏，未厌咽耳喧。\n古来避世士，或隠金马门。\n云何北窗底，默默对幽谖。",
        "dynasty": "宋",
        "collection_info": null
    },
    {
        "title": "五言杂兴七首  其三",
        "author": "朱松",
        "content": "圣门出嵩岱，领畧千丘岑。\n久矣暖姝子，蠹鱼槁书林。\n曾参一唯后，旷古沈此音。\n愿君同钻仰，满我初地心。",
        "dynasty": "宋",
        "collection_info": null
    },
    {
        "title": "五言杂兴七首  其四",
        "author": "朱松",
        "content": "丹白春事了，灌木忽暗园。\n卷书护岑寂，幽鸟时一喧。\n起携无事酒，往扣常关门。\n岂无素心人，之子不可谖。",
        "dynasty": "宋",
        "collection_info": null
    },
    {
        "title": "五言杂兴七首  其五",
        "author": "朱松",
        "content": "读书评世故，自许了无猜。\n忽然抚机会，往往凿枘乖。\n时难既可叹，道大未易涯。\n归来卧看屋，吾意亦悠哉。",
        "dynasty": "宋",
        "collection_info": null
    },
    {
        "title": "五言杂兴七首  其六",
        "author": "朱松",
        "content": "湛湛天宇清，宛宛穹脊白。\n投深得僧窗，千嶂倚苍壁。\n开卷与晤言，炷香伴岑寂。\n独将万里心，收敛入寻尺。",
        "dynasty": "宋",
        "collection_info": null
    },
    {
        "title": "五言杂兴七首  其七",
        "author": "朱松",
        "content": "身轻客已去，睡美体新浴。\n南风吹好句，历历韵松竹。\n虽云天耳听，拟以幽梦续。\n不辞举似人，恨汝心眼肉。",
        "dynasty": "宋",
        "collection_info": null
    },
    {
        "title": "游西峰院留别友人",
        "author": "朱松",
        "content": "兀兀掩关坐，后土冒泥涂。\n繁阴忽披猖，怀哉叹离居。\n眷我二三子，共此一日娱。\n欣然忘华陋，意行非始图。\n围竹粉黏带，弄泉云遶裾。\n共赌羊山棋，不钓温水鱼。\n野色一以暝，归舟相与拏。\n岂无软脚酒，新熟不用沽。\n急景弃尺璧，中原睠丘墟。\n丈夫患不免，低回竟何如。\n安能逐儿辈，飞翔争腐余。\n但忧着鞭子，滞留嘲贾胡。",
        "dynasty": "宋",
        "collection_info": null
    },
    {
        "title": "饮梅花下赠客",
        "author": "朱松",
        "content": "忆挽梅花与君别，终年梦挂南台月。\n天涯溪上一尊酒，依旧风巵舞香雪。\n高情绝艷两无言，玉笛冰滩自幽咽。\n却怜造物太多事，更要和鼎调人舌。\n浮生踪迹风花裏，鼠壤珠宫孰优劣。\n且当醉倒此花前，犹胜相思寄愁绝。",
        "dynasty": "宋",
        "collection_info": null
    },
    {
        "title": "次韵和吴骏卿",
        "author": "朱松",
        "content": "学道日已偷，干时心同懒。\n同怀能几人，俛仰风雨散。\n晚得吴王孙，抱衅戢高翰。\n由来清庙质，不赋白石烂。\n笑我尘土中，坐受微粟绊。\n新诗中音会，天律度絃管。\n未能载酒问，但作焚砚叹。\n况闻翻贝叶，一悟了真幻。\n文章乃儿剧，安用黑白判。\n何时商畧此，得酒不待劝。",
        "dynasty": "宋",
        "collection_info": null
    },
    {
        "title": "求道人自尤溪来三山出示同徐侯游龙门洞长篇因次其韵送之时以檄走诸隘",
        "author": "朱松",
        "content": "阿游陆沈久，亦復太痴绝。\n未成安一枝，况乃办三穴。\n唯余爱山意，如水必东折。\n首鼠今几年，顾影愧琼玦。\n那知龙门客，尘底抱关闑。\n虚檐日偃仰，苍壁对横㙞。\n拄藤危蹬响，濯足细泉洁。\n束薪取奇观，滴乳当嘉设。\n摩挲石蜿蜒，信矣耆旧说。\n欻疑卷风雨，凛若践冰雪。\n远追神清游，復作武陵别。\n能诗有老休，联句媲前哲。\n相逢快吟哦，亹亹霏锯屑。\n三山今入手，瀛海仅可啜。\n崎岖走林谷，王事烦此杰。\n拟结汗漫期，更待搀枪灭。",
        "dynasty": "宋",
        "collection_info": null
    },
    {
        "title": "吴骏卿寄示和黄元广诗多及古人为己之学辄復次韵资一大笑兼简元广  其一",
        "author": "朱松",
        "content": "四物觅安心，驾言无停驱。\n忽然休歇去，本自一物无。\n那于前后际，而有新故吾。\n知津恨未达，敢以偷自愚。",
        "dynasty": "宋",
        "collection_info": null
    },
    {
        "title": "吴骏卿寄示和黄元广诗多及古人为己之学辄復次韵资一大笑兼简元广  其二",
        "author": "朱松",
        "content": "君居泥自蔽，邻客旅两足。\n诗成各超然，不復念瓶粟。\n应怜市门客，俯仰对流俗。\n出言不妩媚，人瞋大于屋。",
        "dynasty": "宋",
        "collection_info": null
    },
    {
        "title": "吴骏卿寄示和黄元广诗多及古人为己之学辄復次韵资一大笑兼简元广  其三",
        "author": "朱松",
        "content": "我生非瓠瓜，于世岂无情。\n望道渺未见，谅知负平生。\n将求挃挃穫，奈何卤莽耕。\n饥壤听造物，吾愿乃秋成。",
        "dynasty": "宋",
        "collection_info": null
    },
    {
        "title": "次韵邓天启游南国",
        "author": "朱松",
        "content": "秋犬吠夷门，谁能拊其背。\n怀安壮士羞，窃食替操耒。\n无由一当虏，鬰鬰嚼齿碎。\n故人何自来，适与芳时对。\n笑我尘土中，勃窣守阛阓。\n城南出携手，远取韩孟配。\n心期汗漫游，目极泬寥内。\n舞雩追点也，岘首畧湛辈。\n豫愁君兴阑，復遣我心愦。\n归来疑梦断，清境皎不昧。\n哦君斜川诗，汲井沃枯肺。\n愿言荐清庙，勿赋风雨晦。",
        "dynasty": "宋",
        "collection_info": null
    },
    {
        "title": "徐侯以诗送山药次韵",
        "author": "朱松",
        "content": "山中白玉延，贵压梁宋价。\n筠篮出轮囷，了不烦造化。\n因传竞病句，中的若神射。\n颇念坐稳人，鞍马久不跨。\n溪桥梅欲动，玉雪短枝亚。\n何当同嚼蕊，一醉山月下。",
        "dynasty": "宋",
        "collection_info": null
    },
    {
        "title": "次韵酬求道人",
        "author": "朱松",
        "content": "听君话匡庐，风月妙无价。\n垆峯忽在前，俛仰疑幻化。\n新诗未出袖，光怪炯如射。\n悬知得力处，岛可不足跨。\n家山为谁留，铛粥香䆉䅉。\n我亦怀秋江，波清鸿鴈下。",
        "dynasty": "宋",
        "collection_info": null
    },
    {
        "title": "求道人示诗粲然有江湖间道人风味盖尝得句法于东溪可今以其韵作诗送之时将如瑞峰期朝夕还吉祥云",
        "author": "朱松",
        "content": "癞可湓江滨，觅句负光价。\n君为东溪客，伏鹄资妙化。\n想见箭锋机，相拄不停射。\n伽陀入三昧，汤史欲凌跨。\n韦斋语清夜，挂月松偃亚。\n他年约相逢，禅榻慎勿下。",
        "dynasty": "宋",
        "collection_info": null
    },
    {
        "title": "赠永和西堂道人",
        "author": "朱松",
        "content": "苍山抱岑寂，丈室掩虚白。\n道人尘机断，宇宙一西壁。\n是心如焦谷，浩劫永枯寂。\n一句从谁闻，投老承此力。\n相逢不相问，未省谁主客。\n咄去真俗人，胡为来役役。",
        "dynasty": "宋",
        "collection_info": null
    },
    {
        "title": "彦时过永和见和拙句辄復次韵以发一笑",
        "author": "朱松",
        "content": "老谂不下床，胸次纷黑白。\n弥明亦强项，得句鼾负壁。\n相逢復何事，一笑万虑寂。\n新诗追旧韵，俯仰见笔力。\n何时折铛傍，鼎坐无主客。\n区区竟何补，斗粟真自役。",
        "dynasty": "宋",
        "collection_info": null
    },
    {
        "title": "甲辰七月二日宿永和寺用旧诗韵",
        "author": "朱松",
        "content": "湛湛天宇清，宛宛穹脊白。\n投深得僧窗，千嶂倚苍壁。\n开卷与晤言，炷香伴岑寂。\n了无魔娆梦，皎皎知道力。\n鸣珂绿槐影，想见下朝客。\n笑我守吴门，心形等相役。",
        "dynasty": "宋",
        "collection_info": null
    },
    {
        "title": "寄陈蹈元",
        "author": "朱松",
        "content": "我生少所可，靡靡世一律。\n如君素心人，指不三四屈。\n久与宵人游，归卧常自失。\n效尤起偷心，阿意增美疾。\n低回强酬酢，高论形敢出。\n缅怀参同子，蚤入伊洛室。\n闻道既先我，论诗又奇崛。\n纵横谈天口，卓荦扛鼎笔。\n胜我何足云，论交敢自必。\n桓公肯见规，寡过行有日。\n书来约过从，一笑破萧瑟。\n新凉宜灯火，永夜勘书帙。\n岂无一尊酒，少促软语膝。\n更呼小丛歌，未怕官长诘。\n跂予占骑气，千岭秋回鬰。\n着鞭及清境，滟滟月华溢。",
        "dynasty": "宋",
        "collection_info": null
    },
    {
        "title": "次韵张漕茶山喜雨",
        "author": "朱松",
        "content": "天公积愤何曾雪，遑恤茶工贪揽撷。\n无聊桃李困迟迟，暗白蔫红飞乱撷。\n谁疏天汉下穹窿，苦厌风霾昏嵽嵲。\n行台使者扫云手，酾酒丛祠拜灵蕝。\n归来一雨动三日，沟壑遗民起垂绝。\n岂唯枪旗各呈露，更喜笋蕨争芽茁。\n明朝击鼓万指集，云蹬携籝穿曲折。\n红尘一骑天容开，顾渚蒙山坐销歇。\n帝觞尝罢思苦口，公如子牟心魏阙。\n金銮谏舌夜生尘，回首山中记同啜。",
        "dynasty": "宋",
        "collection_info": null
    },
    {
        "title": "沙溪口望梨山",
        "author": "朱松",
        "content": "众山如连环，平野忽呀口。\n孤峯插深云，气压万培塿。\n区区何足杰，落落终自负。\n我行清溪曲，鹤立倚筇久。\n拂衣竟何时，尘土坐自垢。\n长梯弄玉井，奇字窥岣嵝。\n心知不能去，照水颜甲厚。\n永怀山中人，独立谁与友。\n神交解此意，长啸震林阜。",
        "dynasty": "宋",
        "collection_info": null
    },
    {
        "title": "寄仁王求首座",
        "author": "朱松",
        "content": "片帆西借东风力，回首三山春一色。\n何人孤啸月中闻，知是无尘岩上客。\n风山武夷之宗支，千岩万壑帝所规。\n天怜傲吏赐我履，恨不与子相谐嬉。\n问法年来定成市，藤蔓遥知罥衣袂。\n手攀荔子约同尝，绝胜林间啄残柿。",
        "dynasty": "宋",
        "collection_info": null
    },
    {
        "title": "汪彦允见和约游东山作荔枝次韵",
        "author": "朱松",
        "content": "天工倾倒不余力，唯有荔枝香味色。\n君家桃李要争妍，肠断鬓丝禅榻客。\n书生瓮葅天所支，煮茗夸妓非良规。\n腹饥眼寒君不忍，着诗唤作东山嬉。\n冰盘绛实光照市，归来香满巫阳袂。\n明日人传玉蕊仙，绝胜空赋青龙柿。",
        "dynasty": "宋",
        "collection_info": null
    },
    {
        "title": "止戈堂",
        "author": "朱松",
        "content": "高堂岩岩面势尊，洞见万井开重门。\n元戎务简玉帐静，缓带酌客娱朝昏。\n忆初饿隶起篁竹，一啸千里来黥髠。\n将军揽镜媚巾帼，何异搏虎驱狐豚。\n只今休父八州牧，身佩重寄忧元元。\n惊尘错莫羽书密，虽有美酒谁同樽。\n沈机且復长辔御，沥恳何啻血面论。\n楼船一夕飞度海，汉家上将来天阍。\n狂童束手赴烈火，琱戈不污妖血痕。\n坐谯饮至凯歌入，船粟往哺遗民存。\n五兵包裹高阁束，止戈新榜真成言。\n便当频与方外吏，徙倚风月星河翻。\n几年牡籥飞不守，河济逆气腥干坤。\n知公快挽天河手，坐视黠虏方游魂。\n权舆闽越聊小试，宁復久此淹遐藩。\n农桑万里望公等，愿见四海无营屯。",
        "dynasty": "宋",
        "collection_info": null
    },
    {
        "title": "侏儒",
        "author": "朱松",
        "content": "侏儒饱官粟，适市行勃窣。\n但知随众笑，了不见优拙。\n暮归遭客问，闵默羞齰舌。\n心知续鳬悲，慎莫尤造物。",
        "dynasty": "宋",
        "collection_info": null
    },
    {
        "title": "中秋赏月",
        "author": "朱松",
        "content": "去年中秋雨，野芦凄薄寒。\n惊尘暗一方，客枕那得安。\n起呼对床笫，揽衣步蹒跚。\n握手仰太息，宇宙何时宽。\n今年中秋月，并海窥涛澜。\n坐看鬰蓝天，忽涌白玉盘。\n眷言双峰客，倚闾念衣单。\n亦復取樽酒，承颜有余欢。\n天涯等牢落，世路方艰难。\n且遵秉烛语，毋为泣河叹。\n停杯玩飞辙，河汉静不湍。\n痴儿亦不眠，苦觅蛙兔看。\n洲出暗潮落，鬓衰香雾漙。\n佳句付惠连，何时解归鞍。",
        "dynasty": "宋",
        "collection_info": null
    },
    {
        "title": "记草木杂诗七首 月桂花",
        "author": "朱松",
        "content": "窗前小桂丛，着花无旷月。\n月行晦朔周，一再开復歇。\n初如醉肌红，忽作绛裙色。\n谁人相料理，耿耿自开落。\n有如贫家女，信美乏风格。\n春风木芍药，秾艷倾一国。\n芳根维无恙，岁晚但枯枿。",
        "dynasty": "宋",
        "collection_info": null
    },
    {
        "title": "记草木杂诗七首 萱草",
        "author": "朱松",
        "content": "水菽怡慈颜，万钟亦土苴。\n时从班衣儿，蓺萱北堂下。\n秾华夫岂少，爱此入风雅。\n纷敷翠羽丛，绛英烂如赭。\n诸孙遶银鹿，采摘动盈把。\n谁言壶中春，在此眉寿斝。",
        "dynasty": "宋",
        "collection_info": null
    },
    {
        "title": "记草木杂诗七首 紫竹",
        "author": "朱松",
        "content": "新移紫玉干，罗列才十余。\n枝叶一何病，意色惨不舒。\n旱久土膏燥，抱瓮愁仆夫。\n虽无樵苏厄，苦欠雨露濡。\n我来侣鱼虾，沧溟在阶除。\n月窗泻水墨，天风韵虚徐。\n谁言居无友，此君良不疏。\n三年为主人，箨孙定纷如。\n他时报安否，谁寄青泥书。",
        "dynasty": "宋",
        "collection_info": null
    },
    {
        "title": "记草木杂诗七首 茱菊",
        "author": "朱松",
        "content": "海上作重九，菊揉青蕊香。\n近墟买茱萸，枯颗出药囊。\n儿曹记土风，歉歉事祈禳。\n老夫未免俗，聊尔答风光。\n灾祥理不僭，此柄孰主张。\n譌言眩末俗，吾欲案长房。",
        "dynasty": "宋",
        "collection_info": null
    },
    {
        "title": "记草木杂诗七首 吉贝",
        "author": "朱松",
        "content": "炎海霜雪少，畏寒直过忧。\n驼褐阻关河，吉贝亦可裘。\n投种望着花，期以三春秋。\n茸茸鹅毳凈，一一野茧抽。\n南北走百价，白氎光欲流。\n似闻边烽急，缘江列貔貅。\n裁襦衬铁衣，爱此温且柔。\n天乎未厌乱，利厚人益偷。\n谁知海滨客，独叹无人酬。",
        "dynasty": "宋",
        "collection_info": null
    },
    {
        "title": "记草木杂诗七首 芭蕉",
        "author": "朱松",
        "content": "地卤不敏树，珍植何由畅。\n斸根移芭蕉，美荫跂可望。\n芳心日卷舒，翠叶忽张王。\n偏工鸣秋雨，疏密眇难状。\n霜风一以厉，狼籍坐惆怅。\n谁言繿缕中，秋子得佳饷。\n缃囊贮瑞露，厚味天所贶。\n怀哉腊毒言，节口畏生瘴。",
        "dynasty": "宋",
        "collection_info": null
    },
    {
        "title": "记草木杂诗七首 菖蒲",
        "author": "朱松",
        "content": "东山在眉宇，未到心鬰纡。\n流泉撞哀玉，清洌生菖蒲。\n闻有婵娟子，弃家来结庐。\n窈窕云雾窗，参差冰玉肤。\n绝粒屏香节，仙姿清且腴。\n迩来隠身去，冷落愁臞儒。\n灵方无由乞，石斗移根鬚。\n相看意已消，何必见子都。",
        "dynasty": "宋",
        "collection_info": null
    },
    {
        "title": "海上",
        "author": "朱松",
        "content": "落日弄云海，阆风欲手攀。\n秀色不可解，西山如连环。\n缅怀避世人，结屋栖孱颜。\n视世一蜗角，笑悯触与蛮。\n我生笑痴仙，遂恬升斗悭。\n尚余诗书债，倖此朱墨闲。\n缨冠出救鬬，安得长闭关。\n仙人形识此，妄自凭愚顽。",
        "dynasty": "宋",
        "collection_info": null
    },
    {
        "title": "送祝仲容归新安",
        "author": "朱松",
        "content": "历乱百忧心，漂零一涯天。\n读礼不盈尺，眼萎坐自怜。\n君来访安否，春风柳吹绵。\n篝灯语平生，惝恍夜不眠。\n那知岁月度，但怪冰雪坚。\n感君怀亲意，使我泪贯泉。\n高堂急荣养，躬耕恨无田。\n笔端日五色，气压诸生前。\n圣门要钻仰，至味研简编。\n经纶出绪余，文字忘蹄筌。\n他年閒击竹，妙契琴无絃。\n此时一瓣香，竟为何人然。\n江湖多北风，怀哉归袖翩。\n刮目看奋飞，此道更着鞭。",
        "dynasty": "宋",
        "collection_info": null
    },
    {
        "title": "次韵彦继用前辈韵三首 馈岁",
        "author": "朱松",
        "content": "岁晚追土风，独瓮谁与佐。\n人心感流光，台馈屏奇货。\n鸡豚取牢栅，门户随小大。\n去乡二十年，忆此但愁卧。\n儿痴元未识，但索梨饤坐。\n何时鸦识村，莫作馿转磨。\n不须志四方，教子求寡过。\n归哉及强健，老去烦剂和。",
        "dynasty": "宋",
        "collection_info": null
    },
    {
        "title": "次韵彦继用前辈韵三首 别岁",
        "author": "朱松",
        "content": "旧岁已趣驾，为我不少迟。\n凡心畏增年，而岁岂容追。\n丈夫有蠖屈，牢落天南涯。\n收功英妙年，豪杰彼一时。\n宁当如秦越，坐视瘠与肥。\n邻翁意诚厚，酌酒宽愁悲。\n慇懃何时忘，祝我致好辞。\n抚世非吾事，诸公正扶衰。",
        "dynasty": "宋",
        "collection_info": null
    },
    {
        "title": "次韵彦继用前辈韵三首 守岁",
        "author": "朱松",
        "content": "庭燎夜未央，旌旗焕龙蛇。\n九门一放锁，万马谁能遮。\n乱离忆旧事，安眠梦无何。\n目眩灯烛光，坐厌儿女譁。\n念此亦土风，虽痴不容挝。\n更为卢白戏，纷争起横斜。\n故岁不足计，新岁莫蹉跎。\n努力诵书史，从人笑翁夸。",
        "dynasty": "宋",
        "collection_info": null
    },
    {
        "title": "奉同胡德辉八月十四日夜玩月次韵  其一",
        "author": "朱松",
        "content": "我梦故山月，萝影垂秋光。\n谁言九衢晓，莽莽吹尘黄。\n群公直道山，晤语清夜央。\n飞辙转空阔，积暑苏苍凉。\n哦诗中天律，流光惜堂堂。\n鸡肥社酒熟，吾亦怀吾乡。",
        "dynasty": "宋",
        "collection_info": null
    },
    {
        "title": "奉同胡德辉八月十四日夜玩月次韵  其二",
        "author": "朱松",
        "content": "亭亭月初高，河汉坐可搴。\n病余久制酒，灏气两争先。\n振衣万里风，归袖何时翩。\n怀哉故山友，共此今夕圆。\n离离云飞鸿，何意影沈川。\n观心要知是，出处直悠然。",
        "dynasty": "宋",
        "collection_info": null
    },
    {
        "title": "岩桂花",
        "author": "朱松",
        "content": "开门惊积叶，秋气日以厉。\n独芳摇落中，粲粲岩下桂。\n幽芳不自怜，怊怅纷满地。\n未忍蹋残英，何以娱晚岁。",
        "dynasty": "宋",
        "collection_info": null
    },
    {
        "title": "中秋夜雨",
        "author": "朱松",
        "content": "秋云定何心，忍翳今夕月。\n尚嫌微点缀，况乃都漫灭。\n他日任氛霾，数日望清澈。\n倦投衲子窗，竹雨听骚屑。\n对床不成梦，有酒那能设。\n萤飞矜意气，虫语转幽咽。\n心知层阴表，皎皎玉轮洁。\n何当凌倒景，徙倚玩飞辙。",
        "dynasty": "宋",
        "collection_info": null
    },
    {
        "title": "夜坐",
        "author": "朱松",
        "content": "栖迟客异县，名氏藏丹丘。\n希世非夙尚，素餐愧前修。\n日耗大仓陈，一饱宽百忧。\n眷焉抚平生，信亦无几求。\n蒙笼小窗底，图史漫不收。\n篝灯揩病眼，昏花乱蚍蜉。\n愚儒未忘世，抚事非所谋。\n不如遂捐书，卒岁以优游。\n怀胶睨昆墟，浊浪排高秋。\n知难有明训，吾其老锄耰。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "朱松",
        "content": "铿然一叶脱，中夜叹以惊。\n及兹遂摇落，风露漭难平。\n晼晚愁自滋，淹留謇何营。\n腾腾任天运，庶几得吾生。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "朱松",
        "content": "中郎章句儒，失身徇邦仇。\n一叹不自知，邂逅死孤囚。\n凛凛南昌仙，斗食身百忧。\n渺然元始后，灭迹不可求。",
        "dynasty": "宋",
        "collection_info": null
    },
    {
        "title": "围棋",
        "author": "朱松",
        "content": "投老一寸心，独立无攀缘。\n兀兀不自聊，愔愔谁与宣。\n时有素心人，一枰奉周旋。\n得隽非至数，三捷亦偶然。\n危思寄方罫，积威下虚弦。\n骄矜不须臾，奔北已可怜。\n志士珍短景，顾谓璧可捐。\n圣门未及藩，远道要着鞭。\n缅想运甓翁，操具投长川。\n自强圣所臧，怀哉抚韦编。",
        "dynasty": "宋",
        "collection_info": null
    },
    {
        "title": "谈命",
        "author": "朱松",
        "content": "岑寂契心赏，栖迟幸身闲。\n却扫味道腴，未厌藜藿悭。\n久绝子公书，羞访季主关。\n肯为空际尘，起此胸中山。\n历翁推始生，邂逅杯酒间。\n自今半运中，且作尺蠖跧。\n萧萧两鬓髮，已白不復斑。\n功名日以疏，落落难强颜。\n譬如坐稳人，正苦步作艰。\n夸毗付余子，彼哉谢追攀。",
        "dynasty": "宋",
        "collection_info": null
    },
    {
        "title": "吴江曲",
        "author": "朱松",
        "content": "吴江女儿白如玉，花底纱窗傍溪渌。\n玉箫春暖贴朱唇，故作阳春断肠曲。\n扁舟掠水去如飞，不见嫣然一笑时。\n回首江城只孤塔，向来一念復因谁。",
        "dynasty": "宋",
        "collection_info": null
    },
    {
        "title": "梨",
        "author": "朱松",
        "content": "一霜木叶纷纷妥，园夫献梨红颊椭。\n亦知胸次本清凉，且欲与君充饤坐。",
        "dynasty": "宋",
        "collection_info": null
    },
    {
        "title": "解汲舟",
        "author": "朱松",
        "content": "上国经年客，春流一棹波。\n已醒离帐酒，犹记客亭歌。\n水枕残归梦，霜衾拥独哦。\n蓬窗横落月，作意傍人多。",
        "dynasty": "宋",
        "collection_info": null
    },
    {
        "title": "淮南道中微雪",
        "author": "朱松",
        "content": "密密云阴合，斜斜雪态妍。\n似欺春力浅，故傍客愁边。\n宿鸟投村暝，寒梅抱蕊鲜。\n无人命尊酒，清绝袅茶烟。",
        "dynasty": "宋",
        "collection_info": null
    },
    {
        "title": "送沈昌时赴宁海令兼叙别二首  其一",
        "author": "朱松",
        "content": "俯仰尘埃二十年，天涯初此试鸣絃。\n正缘五斗羞陶令，莫叹三江阻郑虔。\n馋吏诛求何日餍，羸民凋瘵岂容鞭。\n故人便使来当路，终恐劳公自挽船。",
        "dynasty": "宋",
        "collection_info": null
    },
    {
        "title": "送沈昌时赴宁海令兼叙别二首  其二",
        "author": "朱松",
        "content": "午潮平处落归帆，已觉离情两不堪。\n转手便成千日别，悲歌聊倚一杯酣。\n波翻别壑闻车水，青遍柔桑趁浴蚕。\n归路春深风日美，伴谁操笔赋幽探。",
        "dynasty": "宋",
        "collection_info": null
    },
    {
        "title": "西湖泛舟",
        "author": "朱松",
        "content": "望湖楼下照衰颜，羞见尘埃两鬓斑。\n风艇纵看山转侧，烟堤尽逐水回还。\n唤人归去城钟急，触处相亲岭月弯。\n不用新诗摹绝境，定知长到梦魂间。",
        "dynasty": "宋",
        "collection_info": null
    },
    {
        "title": "和舜明晚雨",
        "author": "朱松",
        "content": "一雨平龟坼，层台转小凉。\n吟羞东野窘，醉想谪仙狂。\n湿翠生苔径，余清袭芰裳。\n王郎不相顾，扫地静焚香。",
        "dynasty": "宋",
        "collection_info": null
    },
    {
        "title": "赠言命张生",
        "author": "朱松",
        "content": "俛仰尘埃的自羞，稍看寒饿復谁忧。\n小儿造物巧相戏，穷鬼逐人殊未休。\n我所不知烦子算，世如无取更何求。\n服箱挹酒真么么，那用区区问斗牛。",
        "dynasty": "宋",
        "collection_info": null
    },
    {
        "title": "东阳社日泛舟观竞渡",
        "author": "朱松",
        "content": "谁唤思家客，来为荡桨嬉。\n鬓华羞照水，雨意解催诗。\n迭鼓飞文鹢，香鬟出短篱。\n醉归真梦觉，犹忆湔裙时。",
        "dynasty": "宋",
        "collection_info": null
    },
    {
        "title": "熊积道桂轩",
        "author": "朱松",
        "content": "觅种老蟾窟，培根芹水傍。\n书灯移素影，诗笔带余香。\n家计传韦业，孙枝继郄芳。\n山川供秀润，兰玉竞辉光。\n那把攀云手，空持种树方。\n嗟无月胁句，恶语污君梁。",
        "dynasty": "宋",
        "collection_info": null
    },
    {
        "title": "宿延庆寺",
        "author": "朱松",
        "content": "浮荣过眼旋销忘，惟有溪山意味长。\n身健不嫌穿荦确，尘空那復戏沧浪。\n林钟唤客烟藏寺，风叶鸣秋竹荫廊。\n一似云溪醉眠处，只应软语欠支郎。",
        "dynasty": "宋",
        "collection_info": null
    },
    {
        "title": "赠僧",
        "author": "朱松",
        "content": "知有丛林特地过，幅巾迎笑出岩阿。\n杖藜同觅牛羊路，濯足来分鸥鹭波。\n岂不倦游贪斗粟，坐令归思动渔蓑。\n他年会有相逢日，稍食吾言听子呵。",
        "dynasty": "宋",
        "collection_info": null
    },
    {
        "title": "三峰长老送纸被",
        "author": "朱松",
        "content": "笑我布衾故，分君楮幅温。\n尚嫌肱当枕，端称席为门。\n败箧薪钱尽，幽窗雪意昏。\n寤惊双脚暖，犹恐锦鲸存。",
        "dynasty": "宋",
        "collection_info": null
    },
    {
        "title": "盆中梅花",
        "author": "朱松",
        "content": "兀兀天涯客，依依雪谷花。\n莫辞遮病眼，相伴送年华。\n劝我三杯釂，熏心一念邪。\n幽香恋吟笔，半堕墨池漥。",
        "dynasty": "宋",
        "collection_info": null
    },
    {
        "title": "月下",
        "author": "朱松",
        "content": "幽独不自得，出门谁适从。\n滔滔我不即，踽踽世宁容。\n吾道固应尔，何人此意同。\n唯余穿户月，照我一尊空。",
        "dynasty": "宋",
        "collection_info": null
    },
    {
        "title": "留别卓民表",
        "author": "朱松",
        "content": "末俗纷纷事不情，天涯怀抱向谁倾。\n漂流空度三秋日，邂逅来逢四海兄。\n剪烛西窗惊睡梦，对床夜雨话平生。\n滔滔世路方同骛，何日相期问耦耕。",
        "dynasty": "宋",
        "collection_info": null
    },
    {
        "title": "寒食",
        "author": "朱松",
        "content": "粥冷春饧冻，泥开腊酒斟。\n故乡空泪满，华髮正愁侵。\n山暝雨还住，烟孤村更深。\n谁知江海客，浩荡济时心。",
        "dynasty": "宋",
        "collection_info": null
    },
    {
        "title": "延福寺观酴醾",
        "author": "朱松",
        "content": "幽栖一壑无来辙，睡起忽惊春已深。\n踏青不趁溱洧女，曳杖来寻薝卜林。\n长条挽处云笼袖，幽佩归时月满襟。\n武溪回首醉眠地，香力一熏愁到今。",
        "dynasty": "宋",
        "collection_info": null
    },
    {
        "title": "寄吴及之",
        "author": "朱松",
        "content": "世事今人舌本强，滔滔何处是吾乡。\n未成微服隠吴市，且可携筇访草堂。\n欲买鸡豚投近社，少陪风月坐胡床。\n共将绝唱追韩孟，一饮还须釂百觞。",
        "dynasty": "宋",
        "collection_info": null
    },
    {
        "title": "答卓民表送茶",
        "author": "朱松",
        "content": "搅云飞雪一番新，谁念幽人尚食陈。\n髣髴三生玉川子，破除千餠建溪春。\n唤回窈窈清都梦，洗尽蓬蓬渴肺尘。\n便欲乘风度芹水，却悲狡狯得君嗔。",
        "dynasty": "宋",
        "collection_info": null
    },
    {
        "title": "和人游仙峰庵三首  其一",
        "author": "朱松",
        "content": "千岩万壑翠萦回，一洗衰翁病眼开。\n落日多情留别岭，秋空无地着浮埃。\n云闲出岫初无意，松老参天岂愿材。\n我是散仙君记取，更鞭鸾凤少徘徊。",
        "dynasty": "宋",
        "collection_info": null
    },
    {
        "title": "和人游仙峰庵三首  其二",
        "author": "朱松",
        "content": "谁麾俗驾挽今回，珍重山翁小径开。\n去觅云峯攀碧落，下看沙劫坏飞埃。\n掬寒露井销尘想，撷翠筠篮富药材。\n彷佛三生曾到此，楼钟重听一徘徊。",
        "dynasty": "宋",
        "collection_info": null
    },
    {
        "title": "和人游仙峰庵三首  其三",
        "author": "朱松",
        "content": "脚底千峯翠浪奔，云端挂此一豪身。\n山河了了穷千界，物我纷纷共一尘。\n浪趁下方追日步，恨非本色住庵人。\n他年八极浮游遍，来读新诗迹未陈。",
        "dynasty": "宋",
        "collection_info": null
    },
    {
        "title": "寄金确然",
        "author": "朱松",
        "content": "金子卧空谷，何人赋白驹。\n僧斟三味酒，客荐一囊书。\n归梦寒应短，诗肠饥自呼。\n强穿东郭履，来煮雪畦蔬。",
        "dynasty": "宋",
        "collection_info": null
    },
    {
        "title": "次韵菊坡",
        "author": "朱松",
        "content": "露浥秋英湿晓阴，小坡新斸伫幽寻。\n似欺兰畹方披羽，聊对风巵旋屑金。\n采采遶篱吟欲就，垂垂压帽醉难任。\n使君致主唐虞了，三径无忘此日心。",
        "dynasty": "宋",
        "collection_info": null
    },
    {
        "title": "芦槛",
        "author": "朱松",
        "content": "手斸修芦着槛栽，使君公退几徘徊。\n想当风雨翻丛急，疑卷江湖入座来。\n未办松窗眠绿浦，且将屐齿印苍苔。\n种成桃李人间满，应念孤根首屡回。",
        "dynasty": "宋",
        "collection_info": null
    },
    {
        "title": "春晚五言寄梦得",
        "author": "朱松",
        "content": "美景足可惜，残春尤不堪。\n晚英余燕蹴，熟颗坠鶑含。\n岁月蓬双鬓，生涯粟一甔。\n唯思对公瑾，把酒话江南。",
        "dynasty": "宋",
        "collection_info": null
    },
    {
        "title": "再答诸公",
        "author": "朱松",
        "content": "芳节坐晼晚，客怀无一堪。\n柳眠犹自困，花笑为谁含。\n风揭拾遗屋，尘生执㦸甔。\n联诗頼诸友，妙句压城南。",
        "dynasty": "宋",
        "collection_info": null
    },
    {
        "title": "董邦则求茶轩诗次韵",
        "author": "朱松",
        "content": "一轩新筑敞柴荆，北苑尘飞客思清。\n更买樵青娱晚景，便应卢老是前生。\n千门北阙梦不到，一卷玉杯心自明。\n冷看田侯堂上客，醉中谈笑起相烹。",
        "dynasty": "宋",
        "collection_info": null
    },
    {
        "title": "送仲猷北归二首  其一",
        "author": "朱松",
        "content": "一丘胸次有余师，空此淹留岁月迟。\n黄墨工夫怜我倦，箪瓢风味要君知。\n新诗落笔惊翻水，俗学回头笑画脂。\n伊洛参同得力句，还家欲举定从谁。",
        "dynasty": "宋",
        "collection_info": null
    },
    {
        "title": "送仲猷北归二首  其二",
        "author": "朱松",
        "content": "欲寻当日故山盟，身世今如海一萍。\n归路上心真了了，愁根入鬓已星星。\n挽衣共釂东西酒，折柳送行长短亭。\n念我知君回首处，萱丛菖叶一时青。",
        "dynasty": "宋",
        "collection_info": null
    },
    {
        "title": "寄吴致一",
        "author": "朱松",
        "content": "相逢一笑两忘怀，梦遶亲庭首重回。\n世事难磨三尺喙，离愁都付一分杯。\n秋生林薄岁时晚，水落江湖鸿鴈来。\n剩作新诗频寄我，天涯时对两眉开。",
        "dynasty": "宋",
        "collection_info": null
    },
    {
        "title": "四月十五日上元道中",
        "author": "朱松",
        "content": "乱山身逐简书来，梅子黄时雨未开。\n一苇横斜风叶度，千滩赑屃雪城催。\n危机种种那容避，俗驾骎骎底未回。\n聊復浮游随造物，故园回首思悠哉。",
        "dynasty": "宋",
        "collection_info": null
    },
    {
        "title": "送黄彦武西上",
        "author": "朱松",
        "content": "门掩蓬蒿气浩然，西风笔势更翩翩。\n未忘大学虀盐味，时说定林文字禅。\n芦叶风光倾上国，槐花心绪记当年。\n里门归日车应下，置酒迟君沈水边。",
        "dynasty": "宋",
        "collection_info": null
    },
    {
        "title": "林丈挽诗",
        "author": "朱松",
        "content": "沈溪耆旧半丘墟，犹有期颐隠市区。\n未展武侯床下拜，已传颜子梦中呼。\n门人会筑三年室，迹客谁留一束刍。\n归卧九原应不恨，何蕃声誉满京都。",
        "dynasty": "宋",
        "collection_info": null
    },
    {
        "title": "有怀黄元声时闻在建上诗中所记建上旧游也",
        "author": "朱松",
        "content": "积雨山城久卧痾，起看横港涨晴波。\n空余九尺鬚眉好，奈此一樽风月何。\n怀抱故人长在念，经行佳境想重过。\n东溪回首醉眠处，为问红蕖何许多。",
        "dynasty": "宋",
        "collection_info": null
    },
    {
        "title": "书室述怀奉寄民表兄是日得民表书",
        "author": "朱松",
        "content": "丈室无尘棐几横，吏休鳬鹜散无声。\n舞风竹影僛僛转，萦梦鑪香袅袅清。\n已笑荣枯卢白戏，不须物我触蛮争。\n故人剪烛西窗约，知復何时话此生。",
        "dynasty": "宋",
        "collection_info": null
    },
    {
        "title": "答人留别之什",
        "author": "朱松",
        "content": "家在大江东復东，去君一舍碧流通。\n那知临水登山处，同寄飞蓬断梗中。\n愁绝杯中千里月，梦萦江上一帆风。\n只今且作须臾意，更典云裘醉小藂。",
        "dynasty": "宋",
        "collection_info": null
    },
    {
        "title": "七月四日宿丹溪道中",
        "author": "朱松",
        "content": "日出露芒重，凉生风叶翻。\n秋秔已照眼，社酒欲香村。\n牛下草莱湿，人归园屋昏。\n箇中吾不浅，扰扰与谁论。",
        "dynasty": "宋",
        "collection_info": null
    },
    {
        "title": "求道人自尤溪来还冷斋有诗次其韵",
        "author": "朱松",
        "content": "五年沈水照衰颜，溪上今谁独往还。\n身插乱峯随一锡，梦回萧寺遶千间。\n西风潮落挐音急，斜日尊空醉袖班。\n更觉难追诗力健，大弨久废若为弯。",
        "dynasty": "宋",
        "collection_info": null
    },
    {
        "title": "送刘道醇归乌石  其一",
        "author": "朱松",
        "content": "一廛避地本依刘，闻得更书始欲愁。\n旧德镌碑在人口，归装载石压溪舟。\n寄书莫忘青泥信，把酒谁同黄菊秋。\n新阁诗增风月价，自应神物护银鈎。",
        "dynasty": "宋",
        "collection_info": null
    },
    {
        "title": "送刘道醇归乌石  其二",
        "author": "朱松",
        "content": "胸中一壑故超然，耿耿羞争倚市妍。\n万事一尊陶令酒，群儿满世祖生鞭。\n欲投乌石农桑社，尚有灵山香火缘。\n持节重来慰父老，蹊头相送各携钱。",
        "dynasty": "宋",
        "collection_info": null
    },
    {
        "title": "题白鹿庵壁  其一",
        "author": "朱松",
        "content": "鹿门庞老携客隠，耳冷十年难与俱。\n蝼蚁梦中求曩事，芭蕉林裏见今吾。\n游丝弄影分阴转，乔木摩空万壑趋。\n香妙心清无一事，不知何处是华胥。",
        "dynasty": "宋",
        "collection_info": null
    },
    {
        "title": "题白鹿庵壁  其二",
        "author": "朱松",
        "content": "滔滔一世强留连，头上从渠岁月迁。\n老子养生宁解事，小儿有口惯谈天。\n醉来莫负持螯手，老矣终寻种玉田。\n若怪微吟漏消息，九江谁识市门仙。",
        "dynasty": "宋",
        "collection_info": null
    },
    {
        "title": "与求道人同之福唐",
        "author": "朱松",
        "content": "缚屋双峯云一坞，抛来伴我事幽寻。\n风花踪迹趣虽各，香火因缘情自深。\n浮峡未兴圆泽叹，乘桴还有仲由心。\n三山他日记耆旧，凿齿弥天无古今。",
        "dynasty": "宋",
        "collection_info": null
    },
    {
        "title": "次韵李尧端见嘲食蕨",
        "author": "朱松",
        "content": "真人官府未夤缘，且向龙山作散仙。\n春入晓痕催采蕨，雨翻泥陇忆归田。\n蔬肠我若枵蝉腹，诗格君如击鹘拳。\n筯下万钱谋更鄙，诸公饱死太官羶。",
        "dynasty": "宋",
        "collection_info": null
    },
    {
        "title": "次韵尧端试茶",
        "author": "朱松",
        "content": "龙文新夸荐缃罗，园吏分尝苦未多。\n自瀹云腴𣂏露井，坐知雪粒采阳坡。\n撑肠君要浇黄卷，爱酒渠方捲白波。\n我亦箇中殊不浅，断无踪迹到无何。",
        "dynasty": "宋",
        "collection_info": null
    },
    {
        "title": "送友生",
        "author": "朱松",
        "content": "剥喙门前久未嗔，定知我辈不羁人。\n午窗唤起梦魂好，一语便知风味真。\n身婴世网坐营口，心识醉乡慵问津。\n忽先秋燕背人去，四角何由生客轮。",
        "dynasty": "宋",
        "collection_info": null
    },
    {
        "title": "赠范直夫",
        "author": "朱松",
        "content": "将军竞病诗成处，南浦春归兰玉丛。\n渐减心情身老大，久乖谈笑路西东。\n乡关落日苍茫外，樽酒寒花寂历中。\n且与寓公同放旷，浩歌相属倚秋风。",
        "dynasty": "宋",
        "collection_info": null
    },
    {
        "title": "招友生",
        "author": "朱松",
        "content": "雨收天气欲清明，犹有余寒在粥饧。\n马队客勤贪昼永，鳣堂人病想身轻。\n读书有味虀盐好，对境无情梦寐清。\n欲话此怀须我辈，一来蜡屐伴春行。",
        "dynasty": "宋",
        "collection_info": null
    },
    {
        "title": "辛亥中秋不见月",
        "author": "朱松",
        "content": "今夕九秋半，心期负隔年。\n劳生灰劫裏，微雨客游边。\n旅泊正无酒，阴云遑怨天。\n何时草堂月，相对藉糟眠。",
        "dynasty": "宋",
        "collection_info": null
    },
    {
        "title": "次韵罗源谢成章作不烹鸣鸡诗",
        "author": "朱松",
        "content": "彼美司晨族，胶胶职效鸣。\n为怜君子操，宁乏小人羹。\n恩重栖时稳，心危失旦惊。\n未甘乌转夜，聊学鴈全生。\n结客观酣鬬，要君事割烹。\n那知竞辰子，力学务时成。",
        "dynasty": "宋",
        "collection_info": null
    },
    {
        "title": "次徐谢韵还江公诗卷",
        "author": "朱松",
        "content": "大条祠官闲日月，绝知圣处着功深。\n荣枯举世争卢白，枉直何人较尺寻。\n身比香山差得计，诗看正始有遗音。\n应容下客游东阁，要话朱游夙昔心。",
        "dynasty": "宋",
        "collection_info": null
    },
    {
        "title": "次韵汪彦允见寄",
        "author": "朱松",
        "content": "北苑乖期恨昔年，异乡牢落梦江天。\n约游汗漫传新句，许出婵娟有旧缘。\n种种鬓丝何计换，摇摇心旆不胜悬。\n归耕要伴君难老，相与笞鸾作散仙。",
        "dynasty": "宋",
        "collection_info": null
    },
    {
        "title": "与吴昌国同游灵水院二首  其一",
        "author": "朱松",
        "content": "算舟吏散了无事，与客意行初不谋。\n饱看云涛舞空阔，欣逢泉石媚深幽。\n西汉未试补天手，上界那知鞭凤游。\n剪烛他年忆真赏，莫嗟身世尚沉浮。",
        "dynasty": "宋",
        "collection_info": null
    },
    {
        "title": "与吴昌国同游灵水院二首  其二",
        "author": "朱松",
        "content": "来往风流记两翁，天涯今作九秋蓬。\n坐惊秀色悬眉宇，便觉仙峯入手中。\n傲世真成漆园吏，输君不负北窗风。\n书生浪发新亭叹，自笑尊前气吐虹。",
        "dynasty": "宋",
        "collection_info": null
    },
    {
        "title": "赠吴昌国二首  其一",
        "author": "朱松",
        "content": "居越与谁语，得君宽我愁。\n颇惊三日别，更为一樽留。\n食藿有余味，泣河非所谋。\n相看抚身世，容与愧苍鸥。",
        "dynasty": "宋",
        "collection_info": null
    },
    {
        "title": "赠吴昌国二首  其二",
        "author": "朱松",
        "content": "忆我少年日，游君大父閒。\n诸孙嗟契阔，双鬓各斓斑。\n未觉归愚晚，俱尝适俗艰。\n绝知归思急，更觅玉梅攀。",
        "dynasty": "宋",
        "collection_info": null
    },
    {
        "title": "孔生示二诗答一篇",
        "author": "朱松",
        "content": "岁晚尊前一笑譁，怜君孤愤老天涯。\n诸豪虽识临邛客，陋族难当阙里家。\n会有孟光求共隠，不应牧犊但长嗟。\n青衫华髮春风裏，择婿犹堪驻宝车。",
        "dynasty": "宋",
        "collection_info": null
    },
    {
        "title": "寄江少明",
        "author": "朱松",
        "content": "龙卷风云一髮蟠，不妨聊作侍祠官。\n高情未许群儿觉，万事何须正眼看。\n问道从公春信近，谈天容我酒杯宽。\n乘桴亦有平生意，回首纷纷行路难。",
        "dynasty": "宋",
        "collection_info": null
    },
    {
        "title": "次韵刘仲高怀外舅家梅花",
        "author": "朱松",
        "content": "柯山月下婵娟影，前度刘郎余故情。\n诗成回首恋三宿，我亦惜花痴半生。\n鴈沉寒水菩提长，虫蚀真诠章句清。\n西湖悬绝得鸾喙，可但能专五字城。",
        "dynasty": "宋",
        "collection_info": null
    },
    {
        "title": "送景思奉祠之温州",
        "author": "朱松",
        "content": "司祀名郎下紫宸，王师载主尚时巡。\n丕承配极威灵在，对越垂休命秩新。\n幽梦想多春草句，清江为洗湼衣尘。\n行观前席来宣室，可但从容问鬼神。",
        "dynasty": "宋",
        "collection_info": null
    },
    {
        "title": "次韵郑德与归舟中感怀",
        "author": "朱松",
        "content": "两牛鸣地隔寒流，病起相望客鬓秋。\n闻道唤船归别浦，坐怀联策倚沧洲。\n骚人空復惊摇落，胡贾何须叹滞留。\n会拥蒙衝入河渭，看君黄色上眉头。",
        "dynasty": "宋",
        "collection_info": null
    },
    {
        "title": "李似表取告归晋陵",
        "author": "朱松",
        "content": "酌酒掺归袂，繁阴殊未收。\n心知非远别，自不柰离愁。\n蓬渚倦怀椠，云台归借筹。\n遄来阊阖路，万马避前驺。",
        "dynasty": "宋",
        "collection_info": null
    },
    {
        "title": "致政宣教魏公挽诗二首  其一",
        "author": "朱松",
        "content": "己自应无憾，人犹叹不遭。\n簪缨门已大，湖海气方豪。\n旧国牛矶外，新阡马鬣高。\n流芳传教子，步武接夔皋。",
        "dynasty": "宋",
        "collection_info": null
    },
    {
        "title": "致政宣教魏公挽诗二首  其二",
        "author": "朱松",
        "content": "交盖岁云晚，向人怀自倾。\n争棋消永昼，酌茗话平生。\n转手便陈迹，抚书增故情。\n无由从执绋，空想葬箫声。",
        "dynasty": "宋",
        "collection_info": null
    },
    {
        "title": "刘氏挽诗",
        "author": "朱松",
        "content": "余庆钟兰秀，初占合凤飞。\n那知风不止，遽作露先晞。\n鬻髢筵方彻，齐眉事已非。\n魂车春陌上，空背夕阳归。",
        "dynasty": "宋",
        "collection_info": null
    },
    {
        "title": "次钊彦仲傅茂先韵",
        "author": "朱松",
        "content": "强蹋府尘从傅子，立谈江阁识钊郎。\n一尊此地见眉宇，十载相思成鬓霜。\n秋灯煜煜照情话，夜浪翻翻吹客床。\n投名径入农圃社，老矣不梦天门翔。",
        "dynasty": "宋",
        "collection_info": null
    },
    {
        "title": "建安道中",
        "author": "朱松",
        "content": "荦确復荦确，秋山殊未晴。\n流年半羁旅，此地几经行。\n雪岭今慵照，茅檐欲谩营。\n大钧浑莫问，流坎任余生。",
        "dynasty": "宋",
        "collection_info": null
    },
    {
        "title": "送蔺廷彦之衡州",
        "author": "朱松",
        "content": "墙东新径去年开，二老扶筇便往来。\n数面何曾三日别，离怀都寄十分杯。\n客亭繫马梅争落，官舍裁书鴈欲回。\n秉执枢机有知己，未须卜筑向蒿莱。",
        "dynasty": "宋",
        "collection_info": null
    },
    {
        "title": "商羊",
        "author": "朱松",
        "content": "异鸟来齐国，仍依殿陛翔。\n从容询鲁相，物色是商羊。\n欲雨追童语，怀山验水祥。\n民宁因备豫，政美谢祈禳。\n止异爰居久，鸣无垤鹳长。\n愿言苏旱虐，主上似宣王。",
        "dynasty": "宋",
        "collection_info": null
    },
    {
        "title": "次张演翁林元惠韵",
        "author": "朱松",
        "content": "朱门小驻使君车，二老风流入画图。\n但有觥筹供笑语，从教岁月上髯鬚。\n诗成华烛留残蜡，客醉高歌叩缺壶。\n更起争棋夸得隽，不应局蹙守边隅。",
        "dynasty": "宋",
        "collection_info": null
    },
    {
        "title": "公相起犂锄",
        "author": "朱松",
        "content": "帝室尊公相，潭潭大府居。\n从容调鼎铉，奋发自犂锄。\n弼亮恢贤业，班联冠广除。\n艰难同耦日，慷慨辍耕初。\n厚币来莘野，幽人出冀墟。\n渴贤才仄席，何计老田庐。",
        "dynasty": "宋",
        "collection_info": null
    },
    {
        "title": "太康道中二首  其一",
        "author": "朱松",
        "content": "得春榆柳遍平郊，犹见藏鸦影未交。\n动地风来一披拂，青黄浅浅抹林稍。",
        "dynasty": "宋",
        "collection_info": null
    },
    {
        "title": "太康道中二首  其二",
        "author": "朱松",
        "content": "一色春匀万树红，坐愁吹作雪漫空。\n谁知榆荚杨花意，只拟春残卷地风。",
        "dynasty": "宋",
        "collection_info": null
    },
    {
        "title": "灯夕时在泗上五首  其一",
        "author": "朱松",
        "content": "灯花作意照归人，短棹扁舟寂寞滨。\n帝力如春苏万物，遥知太一不威神。",
        "dynasty": "宋",
        "collection_info": null
    },
    {
        "title": "灯夕时在泗上五首  其二",
        "author": "朱松",
        "content": "云窗月槛仰乘舆，俯看香车出绣襦。\n九陌人人歌帝力，不须微服过康衢。",
        "dynasty": "宋",
        "collection_info": null
    },
    {
        "title": "灯夕时在泗上五首  其三",
        "author": "朱松",
        "content": "鸾驾翩翩驭晚风，积苏宫阙夜蒙蒙。\n明朝遣觅铁如意，应在凉州酒肆中。",
        "dynasty": "宋",
        "collection_info": null
    },
    {
        "title": "灯夕时在泗上五首  其四",
        "author": "朱松",
        "content": "我欲安心未有方，至人遗迹已茫茫。\n自非窣堵波中老，谁直先生一瓣香。",
        "dynasty": "宋",
        "collection_info": null
    },
    {
        "title": "灯夕时在泗上五首  其五",
        "author": "朱松",
        "content": "我观世界只儿嬉，一戏相从更莫辞。\n绮语未忘余习在，明朝与和紫姑诗。",
        "dynasty": "宋",
        "collection_info": null
    },
    {
        "title": "松江三首  其一",
        "author": "朱松",
        "content": "尘缘挽我去渔矶，回首沧洲此愿违。\n偶寄一舟江上去，只无箬笠与蓑衣。",
        "dynasty": "宋",
        "collection_info": null
    },
    {
        "title": "松江三首  其二",
        "author": "朱松",
        "content": "表裏江湖眼界新，解夸奇观属诗人。\n要须一釂三江水，凈洗多生舌本尘。",
        "dynasty": "宋",
        "collection_info": null
    },
    {
        "title": "松江三首  其三",
        "author": "朱松",
        "content": "晴江渺渺跨江干，春涨平湖万顷寒。\n欲挽银潢供砚滴，坐如震泽在毫端。",
        "dynasty": "宋",
        "collection_info": null
    },
    {
        "title": "翠碧",
        "author": "朱松",
        "content": "长桥画柱照清沦，俯见游鯈不可缗。\n山影半溪丛篠密，谁知翠碧解藏身。",
        "dynasty": "宋",
        "collection_info": null
    },
    {
        "title": "赋王伯温家酴醾",
        "author": "朱松",
        "content": "翩翩风驭驾花神，更遣酴醾殿晚春。\n压架秾香千尺雪，唤回中酒惜花人。",
        "dynasty": "宋",
        "collection_info": null
    },
    {
        "title": "王彦行送樱桃",
        "author": "朱松",
        "content": "香英狼籍了无余，偿我残春一斛珠。\n犹带微酸饷佳客，为嫌啼鸟啄红肤。",
        "dynasty": "宋",
        "collection_info": null
    },
    {
        "title": "芍药二首  其一",
        "author": "朱松",
        "content": "红颜素脸出春残，袅袅传传态自完。\n闻道扬州冠天下，何年跨鹤往吟看。",
        "dynasty": "宋",
        "collection_info": null
    },
    {
        "title": "芍药二首  其二",
        "author": "朱松",
        "content": "舞困春风睡思深，东君更与缠腰金。\n颓檐醉尉花应笑，那有当年幕客心。",
        "dynasty": "宋",
        "collection_info": null
    },
    {
        "title": "月岩去上饶十里山有侧穴腹背皆洞如月",
        "author": "朱松",
        "content": "凿透巉岩不记春，山腰千古挂冰轮。\n谁知擘破三峯手，聊出婵娟戏路人。",
        "dynasty": "宋",
        "collection_info": null
    },
    {
        "title": "蝉",
        "author": "朱松",
        "content": "阴阴叶底午蝉嘶，满腹春风寄一枝。\n下有行人正愁绝，不知幽咽自缘饥。",
        "dynasty": "宋",
        "collection_info": null
    },
    {
        "title": "寄湛师",
        "author": "朱松",
        "content": "一月分身入万池，道人何处不相随。\n卧听绝壑传风籁，历历新诗世不知。",
        "dynasty": "宋",
        "collection_info": null
    },
    {
        "title": "答汪明道见示画雪梅诗",
        "author": "朱松",
        "content": "诗人未见雪梅画，只识前村横水枝。\n百巧摹香摹不出，此诗风味畧相宜。",
        "dynasty": "宋",
        "collection_info": null
    },
    {
        "title": "夹路天宁谒僧不遇",
        "author": "朱松",
        "content": "支公去不锁禅扉，熟境应留梦裏归。\n我却寄眠公榻上，此心浑似片云飞。",
        "dynasty": "宋",
        "collection_info": null
    },
    {
        "title": "野步",
        "author": "朱松",
        "content": "悲歌厌听久无襦，倦客翻嫌出有车。\n杖策岸巾山下路，百钱聊欲饮樵夫。",
        "dynasty": "宋",
        "collection_info": null
    },
    {
        "title": "报恩寺",
        "author": "朱松",
        "content": "道人足迹扫尘寰，坐看筇枝上藓斑。\n豢得箨龙千尺就，却教行水遶空山。",
        "dynasty": "宋",
        "collection_info": null
    },
    {
        "title": "铅山僧斋假山",
        "author": "朱松",
        "content": "擘开华岳三峯秀，迭就层峯数石寒。\n等是世间儿戏事，道人莫作两般看。",
        "dynasty": "宋",
        "collection_info": null
    },
    {
        "title": "石门寺四首  其一",
        "author": "朱松",
        "content": "橘刺藤梢罥客衣，直缘微禄得奔驰。\n悬知投老归田味，只似登山困睡时。",
        "dynasty": "宋",
        "collection_info": null
    },
    {
        "title": "石门寺四首  其二",
        "author": "朱松",
        "content": "行穿苍麓瞰平冈，踏破青鞋到上方。\n城市纷纷足机穽，却从山路得康庄。",
        "dynasty": "宋",
        "collection_info": null
    },
    {
        "title": "石门寺四首  其三",
        "author": "朱松",
        "content": "林栖相唤出幽谷，我亦欲起天未明。\n枕中决决响山溜，一似荒城长短更。",
        "dynasty": "宋",
        "collection_info": null
    },
    {
        "title": "石门寺四首  其四",
        "author": "朱松",
        "content": "真功那復叹蒸沙，静笑饥肠日夜譁。\n老褐不须供茗粥，朝餐吾已办丹霞。",
        "dynasty": "宋",
        "collection_info": null
    },
    {
        "title": "竹斋",
        "author": "朱松",
        "content": "谁云山僧贫，而有千椽玉。\n幽眠岂无处，爱此晴窗绿。",
        "dynasty": "宋",
        "collection_info": null
    },
    {
        "title": "将宿松溪罗汉舟小不果渡乃宿资寿二首  其一",
        "author": "朱松",
        "content": "霜余野水尚能深，隔见僧檐出短林。\n一苇欲航心未稳，故穿危径取墙阴。",
        "dynasty": "宋",
        "collection_info": null
    },
    {
        "title": "将宿松溪罗汉舟小不果渡乃宿资寿二首  其二",
        "author": "朱松",
        "content": "败絮如蓑不可连，书灯相对耸吟肩。\n明朝定有茅檐日，借我乌犍曝背眠。",
        "dynasty": "宋",
        "collection_info": null
    },
    {
        "title": "将还政和",
        "author": "朱松",
        "content": "归去来兮岁欲穷，此身天地一宾鸿。\n明朝等是天涯客，家在大江东復东。",
        "dynasty": "宋",
        "collection_info": null
    },
    {
        "title": "以研墨送卢师予",
        "author": "朱松",
        "content": "明窗子石滟松腴，万卷卢郎正要渠。\n何似黄梅碓下客，夜翻半偈倩人书。",
        "dynasty": "宋",
        "collection_info": null
    },
    {
        "title": "灯夕在试院用去年韵",
        "author": "朱松",
        "content": "隔墙歌吹聒悲凉，信马狂心堕渺茫。\n报答风光吾老矣，小窗读易静焚香。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "朱松",
        "content": "梅子生仁柳絮催，春风尘迹只苍苔。\n繁华一梦年年事，长是初鶑为唤回。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "朱松",
        "content": "客路归来芳节阑，杖藜随处小盘桓。\n危红数点藏深绿，须作春风烂熳看。",
        "dynasty": "宋",
        "collection_info": null
    },
    {
        "title": "南溪道中",
        "author": "朱松",
        "content": "千峯踏遍一筇随，草软沙平步却宜。\n细径忽攀飞鸟外，故知腰脚未应衰。",
        "dynasty": "宋",
        "collection_info": null
    },
    {
        "title": "送周时用自别业还永嘉",
        "author": "朱松",
        "content": "陌上花残客未归，故乡自合去迟迟。\n红香洲渚收归桨，却胜池塘草绿时。",
        "dynasty": "宋",
        "collection_info": null
    },
    {
        "title": "午憩龙山上方",
        "author": "朱松",
        "content": "税鞅云扉屧响廊，困眠拾得小窗凉。\n逢人莫说梦魂好，厌见客尘吹上方。",
        "dynasty": "宋",
        "collection_info": null
    },
    {
        "title": "观张上达家惠崇芦鴈图二首  其一",
        "author": "朱松",
        "content": "先生衰眼失孤鸿，久着瓮天尘雾中。\n谁卷秋空开四壁，丹青三昧道人崇。",
        "dynasty": "宋",
        "collection_info": null
    },
    {
        "title": "观张上达家惠崇芦鴈图二首  其二",
        "author": "朱松",
        "content": "道人一锡攀飞鸟，颇悉南来北去情。\n画出江南遵渚态，尚余风味叫群声。",
        "dynasty": "宋",
        "collection_info": null
    },
    {
        "title": "示谢彦翔  其一",
        "author": "朱松",
        "content": "满川秀色野阴疏，知有儒仙隔水庐。\n借我玉函河上语，只看尺许定何如。",
        "dynasty": "宋",
        "collection_info": null
    },
    {
        "title": "示谢彦翔  其二",
        "author": "朱松",
        "content": "后身梅福与谁论，正有幽人夙契敦。\n更欲上书陈世事，却来微服守吴门。",
        "dynasty": "宋",
        "collection_info": null
    },
    {
        "title": "示金确然",
        "author": "朱松",
        "content": "牢落天涯身百忧，故人千里肯相投。\n知君强记当年事，莫说家山恐泪流。",
        "dynasty": "宋",
        "collection_info": null
    },
    {
        "title": "游妙峰庵二首  其一",
        "author": "朱松",
        "content": "朝暖南冈一杖藜，忽投深壑得禅栖。\n共言伐翳通樵径，后日重来路恐迷。",
        "dynasty": "宋",
        "collection_info": null
    },
    {
        "title": "游妙峰庵二首  其二",
        "author": "朱松",
        "content": "手开茅棘养疏慵，不着尘中车马踪。\n只许幽人来别岭，卧听石磴响枯筇。",
        "dynasty": "宋",
        "collection_info": null
    },
    {
        "title": "招谢居安",
        "author": "朱松",
        "content": "暗中摸索故难忘，客舍相逢话最长。\n更有异书分我读，只无名酒与君觞。",
        "dynasty": "宋",
        "collection_info": null
    },
    {
        "title": "梅花",
        "author": "朱松",
        "content": "霜溪咽绝照冰姿，谁见无人弄影时。\n香逐晓风穿暗户，梦随落月挂寒枝。",
        "dynasty": "宋",
        "collection_info": null
    },
    {
        "title": "社日游南台",
        "author": "朱松",
        "content": "作社无人唤拾遗，不妨步屧趁儿嬉。\n一壶春色千峯顶，回首他年忆此时。",
        "dynasty": "宋",
        "collection_info": null
    },
    {
        "title": "雨二绝句  其一",
        "author": "朱松",
        "content": "摵摵初鸣竹，涓涓稍滴檐。\n忽然幽梦断，更觉晓寒添。",
        "dynasty": "宋",
        "collection_info": null
    },
    {
        "title": "雨二绝句  其二",
        "author": "朱松",
        "content": "纤纤花入麦，漫漫雨黄梅。\n泥径无人度，风帘为燕开。",
        "dynasty": "宋",
        "collection_info": null
    },
    {
        "title": "招卓民表来白云寺",
        "author": "朱松",
        "content": "剥啄浑无去客嗔，丁宁招唤只怀人。\n南风殿角凉如水，来洗眼前朱墨尘。",
        "dynasty": "宋",
        "collection_info": null
    },
    {
        "title": "宿石龙寺二绝句  其一",
        "author": "朱松",
        "content": "风传万籁有喧寂，月入千波无浅深。\n应信此身非我有，窗间谁伴夜虫吟。",
        "dynasty": "宋",
        "collection_info": null
    },
    {
        "title": "宿石龙寺二绝句  其二",
        "author": "朱松",
        "content": "触处为家底是归，浮生南北未忘机。\n道人身似南枝鹊，更尽秋宵一再飞。",
        "dynasty": "宋",
        "collection_info": null
    },
    {
        "title": "惠匀送粟既归其直作两偈  其一",
        "author": "朱松",
        "content": "山僧分粟配蒿藜，百亿须弥一钵携。\n但得十方罗汉饱，不辞身作老金鸡。",
        "dynasty": "宋",
        "collection_info": null
    },
    {
        "title": "惠匀送粟既归其直作两偈  其二",
        "author": "朱松",
        "content": "惠休老去谩论诗，圆泽西游未有期。\n但解留连元亮酒，不须料理玉川饥。",
        "dynasty": "宋",
        "collection_info": null
    },
    {
        "title": "寄人",
        "author": "朱松",
        "content": "西山相对卧寒斋，耿耿思君不满怀。\n比似持云来寄我，何如君自作云来。",
        "dynasty": "宋",
        "collection_info": null
    },
    {
        "title": "书护国上方",
        "author": "朱松",
        "content": "久知喧寂两空华，分别应缘一念邪。\n为问脱靴吟芍药，何如煮茗对梅花。",
        "dynasty": "宋",
        "collection_info": null
    },
    {
        "title": "元声许茶绝句督之",
        "author": "朱松",
        "content": "凤山一震卷春回，想见香芽几焙开。\n未办倩君持券买，故应须我着诗催。",
        "dynasty": "宋",
        "collection_info": null
    },
    {
        "title": "谢人寄茶",
        "author": "朱松",
        "content": "寄我新诗锦绣端，解包更得凤山团。\n分无心赏陪颠陆，只有家风似懒残。",
        "dynasty": "宋",
        "collection_info": null
    },
    {
        "title": "与匀道人蔬饭作两绝句  其一",
        "author": "朱松",
        "content": "道人一计了平生，肯笑寒儒不糁羹。\n若识先生晚食肉，万钱何处着羶腥。",
        "dynasty": "宋",
        "collection_info": null
    },
    {
        "title": "与匀道人蔬饭作两绝句  其二",
        "author": "朱松",
        "content": "牛羊触藩笋成竹，鹅鹜成群饱倒藤。\n一饭罗摩未为孽，要知我是在家僧。",
        "dynasty": "宋",
        "collection_info": null
    },
    {
        "title": "匀道人之玉山戏作两小诗送之  其一",
        "author": "朱松",
        "content": "小雨敛尘芒屩轻，玉峯一点笠边明。\n向来目尽鸟飞处，一锡今随隻影行。",
        "dynasty": "宋",
        "collection_info": null
    },
    {
        "title": "匀道人之玉山戏作两小诗送之  其二",
        "author": "朱松",
        "content": "道眼无尘万景随，沧江秋色入新诗。\n归时人问江南好，只道君行到自知。",
        "dynasty": "宋",
        "collection_info": null
    },
    {
        "title": "宿鹅湖寺和同行匀道人",
        "author": "朱松",
        "content": "人间狡兔开三窟，天上夜叉守九关。\n欲伴衲僧林下住，会须石似此心顽。",
        "dynasty": "宋",
        "collection_info": null
    },
    {
        "title": "题廓见亭",
        "author": "朱松",
        "content": "危栏缥缈跨鸿蒙，城郭溪山一览空。\n何处更容君着眼，大千浑在六窗中。",
        "dynasty": "宋",
        "collection_info": null
    },
    {
        "title": "梅花",
        "author": "朱松",
        "content": "春归幽谷转微和，已觉粘枝玉蕊多。\n天女凈香焚月下，相逢依约到无何。",
        "dynasty": "宋",
        "collection_info": null
    },
    {
        "title": "书钊家园壁  其一",
        "author": "朱松",
        "content": "梅花梦向笛中残，子着深枝一一酸。\n肠断来迟双燕子，暗香消歇粉泥干。",
        "dynasty": "宋",
        "collection_info": null
    },
    {
        "title": "书钊家园壁  其二",
        "author": "朱松",
        "content": "心空无地着尘沙，对镜何曾一念差。\n戏取大千归丈室，未妨衣襋乱天花。",
        "dynasty": "宋",
        "collection_info": null
    },
    {
        "title": "南浦五小诗迎劳二弟  其一",
        "author": "朱松",
        "content": "鳞生雨后东西倦，雪落竹间南北枝。\n将母方勤弟行役，春风应满锦囊诗。",
        "dynasty": "宋",
        "collection_info": null
    },
    {
        "title": "南浦五小诗迎劳二弟  其二",
        "author": "朱松",
        "content": "苟禄劳生不为身，强颜来此算征人。\n莫将朝市轻分别，等是低回一鬨尘。",
        "dynasty": "宋",
        "collection_info": null
    },
    {
        "title": "南浦五小诗迎劳二弟  其三",
        "author": "朱松",
        "content": "堂前春日媚珍盘，穉子相群舞袖斑。\n斗酒寿亲逢一笑，不知身在市门间。",
        "dynasty": "宋",
        "collection_info": null
    },
    {
        "title": "南浦五小诗迎劳二弟  其四",
        "author": "朱松",
        "content": "青山北界大江东，了了乡关在眼中。\n归得一廛吾愿足，此生初不问穷通。",
        "dynasty": "宋",
        "collection_info": null
    },
    {
        "title": "南浦五小诗迎劳二弟  其五",
        "author": "朱松",
        "content": "健碧倚天无数峯，眼前浑似故人逢。\n问来识面知何处，应在颐斋诗卷中。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其一",
        "author": "朱松",
        "content": "心亲千里不辞遥，咫尺衡门接市桥。\n万卷舌端真历历，一丘胸次更嚣嚣。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其二",
        "author": "朱松",
        "content": "平生学道着功深，世事萦人负此心。\n頼有关西门下士，洛川流派得重寻。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其三",
        "author": "朱松",
        "content": "屹屹龟山障末流，藩墙一望渺无由。\n胸中万里平生事，肯蹋寻常只么休。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其四",
        "author": "朱松",
        "content": "两翁相对语更阑，想见风生席石间。\n诗就南枝三转鹊，樽前秋月半衔山。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其五",
        "author": "朱松",
        "content": "残书倦展水沉烧，那有堂前学子嘲。\n卧读萧陈秋夕句，不知烟暝鸟争巢。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其六",
        "author": "朱松",
        "content": "凛凛臞仙千载人，当年许卜一枝邻。\n天高鬼恶堂堂去，谁识渠侬不坏身。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其七",
        "author": "朱松",
        "content": "不见陈公岁又除，七峯深处食无鱼。\n终烦指似龟山路，会使人疑得异书。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其八",
        "author": "朱松",
        "content": "一筇楚尾见春风，遥想诗成顾盻中。\n心逐孤云天外去，恍疑身在大江东。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其九",
        "author": "朱松",
        "content": "沙界豪端久自知，笔锋一戏更何疑。\n江南春色花千里，幻入幽人半幅诗。",
        "dynasty": "宋",
        "collection_info": null
    },
    {
        "title": "和几叟秋日南浦十绝句简子庄寄几叟  其一○",
        "author": "朱松",
        "content": "风雨交交耿夜灯，天涯兄弟对床听。\n莫嫌诗作江南语，一梦家山眼亦青。",
        "dynasty": "宋",
        "collection_info": null
    },
    {
        "title": "答子庄见和",
        "author": "朱松",
        "content": "老去温柔失旧乡，北窗一枕午风长。\n梦回未觉羲皇下，句好全胜殿阁凉。",
        "dynasty": "宋",
        "collection_info": null
    },
    {
        "title": "答国镇见迓之什  其一",
        "author": "朱松",
        "content": "平津栏槛倚高秋，一掬寒波醉眼流。\n莫话风流云散事，九河翻泪若为收。",
        "dynasty": "宋",
        "collection_info": null
    },
    {
        "title": "答国镇见迓之什  其二",
        "author": "朱松",
        "content": "渊明把菊对清秋，醉裏诗豪万象流。\n画出多情愁绝处，七峯明灭断云收。",
        "dynasty": "宋",
        "collection_info": null
    },
    {
        "title": "次韵答梦得送荆公墨刻",
        "author": "朱松",
        "content": "相马评书世未知，要从风骨识权奇。\n半山妙墨翻风雨，尚有典刑今復谁。",
        "dynasty": "宋",
        "collection_info": null
    },
    {
        "title": "与许簿同游南山二首  其一",
        "author": "朱松",
        "content": "步携婉娩上巉岩，北望云山紫翠搀。\n了了大江东岸路，欲攀风驭脱羁衔。",
        "dynasty": "宋",
        "collection_info": null
    },
    {
        "title": "与许簿同游南山二首  其二",
        "author": "朱松",
        "content": "秋空如水莫留尘，脚底千峯翠浪奔。\n未暇与君游八表，且当索酒赋鵾鹏。",
        "dynasty": "宋",
        "collection_info": null
    },
    {
        "title": "游报国院用壁间韵示同游二首  其一",
        "author": "朱松",
        "content": "招提一叶弄新晴，却信朝檐鹊有灵。\n犹有幽花堪繫缆，为言轻手惜飘零。",
        "dynasty": "宋",
        "collection_info": null
    },
    {
        "title": "游报国院用壁间韵示同游二首  其二",
        "author": "朱松",
        "content": "老僧弥勒久同龛，应笑游人世味甘。\n小数何曾工九九，深禅聊欲问三三。",
        "dynasty": "宋",
        "collection_info": null
    },
    {
        "title": "溪桥纳凉晚归小景",
        "author": "朱松",
        "content": "谁共溪边沆瀣杯，惊鱼不睡棹歌来。\n风生苹末无多子，更待冰轮作伴回。",
        "dynasty": "宋",
        "collection_info": null
    },
    {
        "title": "水精念珠颂",
        "author": "朱松",
        "content": "百八么珠水玉寒，客囊无復一钱看。\n只应袖裏灵山在，无数如来转指端。",
        "dynasty": "宋",
        "collection_info": null
    },
    {
        "title": "卧疾初起示逢年兼简绰中德粲五首  其一",
        "author": "朱松",
        "content": "观身已作水溶溶，投瓦云何觉病攻。\n造物小儿真一戏，未妨居士却谈空。",
        "dynasty": "宋",
        "collection_info": null
    },
    {
        "title": "卧疾初起示逢年兼简绰中德粲五首  其二",
        "author": "朱松",
        "content": "病余都作鹤联拳，谁识臞儒是列仙。\n如我角犀将底用，藜羹相对却超然。",
        "dynasty": "宋",
        "collection_info": null
    },
    {
        "title": "卧疾初起示逢年兼简绰中德粲五首  其三",
        "author": "朱松",
        "content": "清风白雨洒炎荒，林下听时恰对床。\n一洗微痾何足道，请观何处不清凉。",
        "dynasty": "宋",
        "collection_info": null
    },
    {
        "title": "卧疾初起示逢年兼简绰中德粲五首  其四",
        "author": "朱松",
        "content": "蚤岁功名不自量，近从颜禹识行藏。\n万钱本是忧时饵，除却箪瓢莫谩尝。",
        "dynasty": "宋",
        "collection_info": null
    },
    {
        "title": "卧疾初起示逢年兼简绰中德粲五首  其五",
        "author": "朱松",
        "content": "一溪风月浩无边，病起吟觞总未便。\n欲作二豪知未办，恐君爱我沐猴禅。",
        "dynasty": "宋",
        "collection_info": null
    },
    {
        "title": "以月团为十二郎生日之寿戏为数小诗  其一",
        "author": "朱松",
        "content": "凤山团餠月朣朦，老桂横枝出旧丛。\n小友他年春入手，始知蟾窟本来空。",
        "dynasty": "宋",
        "collection_info": null
    },
    {
        "title": "以月团为十二郎生日之寿戏为数小诗  其二",
        "author": "朱松",
        "content": "梦觉床头无復酒，语终甑底但余糜。\n已堪北海呼为友，犹恐西真唤作儿。",
        "dynasty": "宋",
        "collection_info": null
    },
    {
        "title": "以月团为十二郎生日之寿戏为数小诗  其三",
        "author": "朱松",
        "content": "骎骎惊子笔生风，开卷犹须一尺穷。\n年长那知虫鼠等，眼明已见角犀丰。",
        "dynasty": "宋",
        "collection_info": null
    },
    {
        "title": "以月团为十二郎生日之寿戏为数小诗  其四",
        "author": "朱松",
        "content": "生朝乐事记当年，汤餠何须半臂钱。\n吾算自知樽有酒，汝翁莫叹坐无毡。",
        "dynasty": "宋",
        "collection_info": null
    },
    {
        "title": "宿灵感院二首  其一",
        "author": "朱松",
        "content": "现身犹有宰官缘，且作吴门忍辱仙。\n欲以诗书为佛事，利生一念几生前。",
        "dynasty": "宋",
        "collection_info": null
    },
    {
        "title": "宿灵感院二首  其二",
        "author": "朱松",
        "content": "凈扫云房借客眠，折铛煮粥劝加餐。\n道人更有超然处，柿落霜林擘鸟残。",
        "dynasty": "宋",
        "collection_info": null
    },
    {
        "title": "游南峰赠长老",
        "author": "朱松",
        "content": "欲问春归只意行，乱红吹尽绿冥冥。\n道人那管芳菲过，沙劫成灰睡未醒。",
        "dynasty": "宋",
        "collection_info": null
    },
    {
        "title": "小偈呈元声求博山鑪",
        "author": "朱松",
        "content": "鑪峯落日紫烟孤，江上扁舟失梦余。\n乞我博山修凈供，要知触处是匡庐。",
        "dynasty": "宋",
        "collection_info": null
    },
    {
        "title": "徐彦猷寄示诗数章皆隠约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隠君子弄舟烟雨之外倚其声而歌之亦可以一笑也  其一",
        "author": "朱松",
        "content": "幽人世路无辙迹，抱此耿耿将安归。\n机心一寸焦谷稿，丹颊不为千钟肥。",
        "dynasty": "宋",
        "collection_info": null
    },
    {
        "title": "徐彦猷寄示诗数章皆隠约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隠君子弄舟烟雨之外倚其声而歌之亦可以一笑也  其二",
        "author": "朱松",
        "content": "颇怜胸次抱经纬，半缕不上山龙衣。\n谁知烟雨暗青笠，得意云水春霏微。",
        "dynasty": "宋",
        "collection_info": null
    },
    {
        "title": "徐彦猷寄示诗数章皆隠约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隠君子弄舟烟雨之外倚其声而歌之亦可以一笑也  其三",
        "author": "朱松",
        "content": "诗逼长江世已稀，沧洲未觉此心违。\n平生却笑陶彭泽，今昔纷纷强是非。",
        "dynasty": "宋",
        "collection_info": null
    },
    {
        "title": "徐彦猷寄示诗数章皆隠约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隠君子弄舟烟雨之外倚其声而歌之亦可以一笑也  其四",
        "author": "朱松",
        "content": "江湖魏阙已一视，孰与蓑笠无危机。\n遥知避世客相对，落日一谈能解围。",
        "dynasty": "宋",
        "collection_info": null
    },
    {
        "title": "徐彦猷寄示诗数章皆隠约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隠君子弄舟烟雨之外倚其声而歌之亦可以一笑也  其五",
        "author": "朱松",
        "content": "谈笑百篇无俗韵，荣枯半世掩衡扉。\n古人禄隠或金马，那用故山甘蕨薇。",
        "dynasty": "宋",
        "collection_info": null
    },
    {
        "title": "送求道人永福谒同参二首  其一",
        "author": "朱松",
        "content": "枯木岩头鸿鴈行，十年离别话偏长。\n归时裹裏日溪橘，应作雪峯薝卜香。",
        "dynasty": "宋",
        "collection_info": null
    },
    {
        "title": "送求道人永福谒同参二首  其二",
        "author": "朱松",
        "content": "拄藤峯顶一长啸，赠子西行风半帆。\n想见月生潮上处，新诗历历在千岩。",
        "dynasty": "宋",
        "collection_info": null
    },
    {
        "title": "绝句",
        "author": "朱松",
        "content": "一笑相从欠我曹，日疲浮礼只徒劳。\n纷纷阅世真难记，莫是先生眼太高。",
        "dynasty": "宋",
        "collection_info": null
    },
    {
        "title": "怀刘园作",
        "author": "朱松",
        "content": "一与刘园别，春风到海隅。\n墙阴草争绿，留得屐痕无。",
        "dynasty": "宋",
        "collection_info": null
    },
    {
        "title": "和求道人  其一",
        "author": "朱松",
        "content": "海角西风撼客床，熟衣已试九秋凉。\n同根兄弟久南北，他日灯前话更长。",
        "dynasty": "宋",
        "collection_info": null
    },
    {
        "title": "和求道人  其二",
        "author": "朱松",
        "content": "衲子诗工骨转寒，折铛全胜斗升悭。\n恐君爱我长沙舞，且復闲中袖手看。",
        "dynasty": "宋",
        "collection_info": null
    },
    {
        "title": "和求道人  其三",
        "author": "朱松",
        "content": "风波举世正同舟，聊戏乘桴从我由。\n闭户有时非得已，冯河无补却堪羞。",
        "dynasty": "宋",
        "collection_info": null
    },
    {
        "title": "徐侯寄示古风为别作三绝句往资一笑  其一",
        "author": "朱松",
        "content": "胸中戈甲一敌国，笔下篇章万户侯。\n龙门隠吏绝人处，百事随缘莫莫休。",
        "dynasty": "宋",
        "collection_info": null
    },
    {
        "title": "徐侯寄示古风为别作三绝句往资一笑  其二",
        "author": "朱松",
        "content": "求田莫问湖海士，得志付与闾阎儿。\n黄花满把一尊酒，欲话此意非君谁。",
        "dynasty": "宋",
        "collection_info": null
    },
    {
        "title": "徐侯寄示古风为别作三绝句往资一笑  其三",
        "author": "朱松",
        "content": "久忆琼糜荐一杯，玉延犹费着诗催。\n筠篮不送今年供，应待毗耶遣化来。",
        "dynasty": "宋",
        "collection_info": null
    },
    {
        "title": "某与徐侯有卜居村落之约每诵杜子美白沙翠竹江村路相送柴门月色新之句必相劝亟归同飨此乐侯今已迁居浮流仆亦寻屋一区冀必得之庶几遂践旧约之言乎因作二诗以广子美之意  其一",
        "author": "朱松",
        "content": "午鸠呼梦觉徐徐，细读床头种树书。\n自教儿童事农圃，更寻何处欲归愚。",
        "dynasty": "宋",
        "collection_info": null
    },
    {
        "title": "某与徐侯有卜居村落之约每诵杜子美白沙翠竹江村路相送柴门月色新之句必相劝亟归同飨此乐侯今已迁居浮流仆亦寻屋一区冀必得之庶几遂践旧约之言乎因作二诗以广子美之意  其二",
        "author": "朱松",
        "content": "莫嘆天涯流落身，只今同是耦耕人。\n江村无物相迎送，一味柴门月色新。",
        "dynasty": "宋",
        "collection_info": null
    },
    {
        "title": "次韵团练君侯新居二诗  其一",
        "author": "朱松",
        "content": "江村结屋老垂垂，诗乞桤栽手自移。\n他日南楼看鸱集，莫忘烟雨狎鸥时。",
        "dynasty": "宋",
        "collection_info": null
    },
    {
        "title": "次韵团练君侯新居二诗  其二",
        "author": "朱松",
        "content": "一钱未办买云山，突兀何时屋万间。\n岁晚投簪来卜筑，柴门分占碧孱颜。",
        "dynasty": "宋",
        "collection_info": null
    },
    {
        "title": "题蛟弯小庵二绝  其一",
        "author": "朱松",
        "content": "浮尘不到客眉开，乞食幽人晚未回。\n相对西山全体现，逢人莫道只空来。",
        "dynasty": "宋",
        "collection_info": null
    },
    {
        "title": "题蛟弯小庵二绝  其二",
        "author": "朱松",
        "content": "凿破苍崖俯碧流，石碕竹筏舣行舟。\n已邀明月来同宿，下数层澜寸寸秋。",
        "dynasty": "宋",
        "collection_info": null
    },
    {
        "title": "次雪峰二小诗韵  其一",
        "author": "朱松",
        "content": "丽日疏烟破小春，双峯秀色一番新。\n要衔天上金鸡粟，莫问人间白眼人。",
        "dynasty": "宋",
        "collection_info": null
    },
    {
        "title": "次雪峰二小诗韵  其二",
        "author": "朱松",
        "content": "同参卷裓卧云根，倒屣相迎月下门。\n大耳识君游戏处，不应觅酒向前村。",
        "dynasty": "宋",
        "collection_info": null
    },
    {
        "title": "宣和乙巳题野人陈氏之馆",
        "author": "朱松",
        "content": "长安调鼎黑头公，一旦覆餗腰领红。\n饭稻羹蔬三万日，争如且作多田翁。",
        "dynasty": "宋",
        "collection_info": null
    },
    {
        "title": "书永和寺壁  其一",
        "author": "朱松",
        "content": "胸中一壑本超然，投迹尘埃只可怜。\n斗粟累人腰自折，不缘身在督邮前。",
        "dynasty": "宋",
        "collection_info": null
    },
    {
        "title": "书永和寺壁  其二",
        "author": "朱松",
        "content": "来解征衣日未斜，小轩泉竹两清华。\n道人法力真无碍，解遣龙孙吐浪花。",
        "dynasty": "宋",
        "collection_info": null
    },
    {
        "title": "示僧",
        "author": "朱松",
        "content": "清溪凈写碧巑岏，雨后相携石路干。\n认取此山巉绝影，他年何处钵中看。",
        "dynasty": "宋",
        "collection_info": null
    },
    {
        "title": "九日送僧归龙山",
        "author": "朱松",
        "content": "九日相携积翠中，胜游兼有道林同。\n枯颅一任君披拂，寄语龙山落帽风。",
        "dynasty": "宋",
        "collection_info": null
    },
    {
        "title": "牛尾狸二首  其一",
        "author": "朱松",
        "content": "压糟玉面天涯见，琢雪庖霜照眼明。\n投筯羞颜如甲厚，南山白额正横行。",
        "dynasty": "宋",
        "collection_info": null
    },
    {
        "title": "牛尾狸二首  其二",
        "author": "朱松",
        "content": "物生甚美世所忌，吹息雪中成祸胎。\n汤帆卯杯频下筯，江南归梦打围来。",
        "dynasty": "宋",
        "collection_info": null
    },
    {
        "title": "牡丹花二首  其一",
        "author": "朱松",
        "content": "余芳卷地还春去，谁送洛花供眼青。\n沉香亭北真一梦，今见宗支亦典刑。",
        "dynasty": "宋",
        "collection_info": null
    },
    {
        "title": "牡丹花二首  其二",
        "author": "朱松",
        "content": "鹤林阆苑两萧瑟，付与大千沙劫灰。\n尺五城南花溅泪，诗成看镜觉摧颓。",
        "dynasty": "宋",
        "collection_info": null
    },
    {
        "title": "种竹报恩院示僧二首  其一",
        "author": "朱松",
        "content": "两翁来往亦风流，还拥红炉说旧游。\n夜半南枝三转鹊，相看更觉此生浮。",
        "dynasty": "宋",
        "collection_info": null
    },
    {
        "title": "种竹报恩院示僧二首  其二",
        "author": "朱松",
        "content": "遶屋风篁梦寐清，住山活计几时成。\n云根试手聊亲斸，安否他年数寄声。",
        "dynasty": "宋",
        "collection_info": null
    },
    {
        "title": "洗儿二首  其一",
        "author": "朱松",
        "content": "行年已合识头颅，旧学屠龙意转疏。\n有子添丁助征戍，肯令辛苦更冠儒。",
        "dynasty": "宋",
        "collection_info": null
    },
    {
        "title": "洗儿二首  其二",
        "author": "朱松",
        "content": "举子三朝寿一壶，百年歌好笑掀鬚。\n厌兵已识天公意，不忍回头更指渠。",
        "dynasty": "宋",
        "collection_info": null
    },
    {
        "title": "五言小诗三首  其一",
        "author": "朱松",
        "content": "一雨缘南浦，波明柳荫门。\n遥知湔裾处，为我一攀翻。",
        "dynasty": "宋",
        "collection_info": null
    },
    {
        "title": "五言小诗三首  其二",
        "author": "朱松",
        "content": "散策桥南路，春容最好时。\n梦回花满眼，犹恐是辛夷。",
        "dynasty": "宋",
        "collection_info": null
    },
    {
        "title": "五言小诗三首  其三",
        "author": "朱松",
        "content": "牛归坡草暖，船繫岸花零。\n白堕尊同卧，黄昏月照醒。",
        "dynasty": "宋",
        "collection_info": null
    },
    {
        "title": "梅花三首  其一",
        "author": "朱松",
        "content": "怕见繁枝不忍攀，风巵绿浪雪斓斑。\n多情一醉年年事，须及疏英的皪间。",
        "dynasty": "宋",
        "collection_info": null
    },
    {
        "title": "梅花三首  其二",
        "author": "朱松",
        "content": "江梅凌厉千花上，一笑春风我有诗。\n白鹤老仙三迭曲，何人得法是横枝。",
        "dynasty": "宋",
        "collection_info": null
    },
    {
        "title": "梅花三首  其三",
        "author": "朱松",
        "content": "孤山居士玉梅句，醉客强呼桃杏诗。\n刻画无盐浼西子，法当试我古藤枝。",
        "dynasty": "宋",
        "collection_info": null
    },
    {
        "title": "芍药二首  其一",
        "author": "朱松",
        "content": "露压珍丛粉自匀，日欹蔫萼态殊真。\n未成跨鹤腰金去，先醉扬州十里春。",
        "dynasty": "宋",
        "collection_info": null
    },
    {
        "title": "芍药二首  其二",
        "author": "朱松",
        "content": "已分春光冉冉过，奇葩好在奈愁何。\n谁令玉颊红成点，如意痕深琥珀多。",
        "dynasty": "宋",
        "collection_info": null
    },
    {
        "title": "春日二首  其一",
        "author": "朱松",
        "content": "一雷惊起箨龙儿，戢戢满山人未知。\n急唤苍头斸烟雨，明朝吹作碧参差。",
        "dynasty": "宋",
        "collection_info": null
    },
    {
        "title": "春日二首  其二",
        "author": "朱松",
        "content": "梦和残月两朦胧，饶舌幽禽苦唤侬。\n若说五更春睡好，绝胜骑马火城中。",
        "dynasty": "宋",
        "collection_info": null
    },
    {
        "title": "夏夜梦中作",
        "author": "朱松",
        "content": "万顷银河太极舟，卧吹横笛漾中流。\n琼楼玉宇生寒骨，不信人间有喘牛。",
        "dynasty": "宋",
        "collection_info": null
    },
    {
        "title": "杂小诗八首  其一",
        "author": "朱松",
        "content": "身将双影背闽山，伴我江南去又还。\n欲寄道人檐下宿，此身都未似云闲。",
        "dynasty": "宋",
        "collection_info": null
    },
    {
        "title": "杂小诗八首  其二",
        "author": "朱松",
        "content": "俗学回头笑画脂，我今羞悔子何疑。\n恐输灵运先成佛，莫学汤休苦觅诗。",
        "dynasty": "宋",
        "collection_info": null
    },
    {
        "title": "杂小诗八首  其三",
        "author": "朱松",
        "content": "松风十里客襟凉，路入江南选佛场。\n欲问道人三世事，楼钟重听未应忘。",
        "dynasty": "宋",
        "collection_info": null
    },
    {
        "title": "杂小诗八首  其四",
        "author": "朱松",
        "content": "江南风物畧知津，便觉诗成笔有神。\n不向九江看五老，故应犹未是诗人。",
        "dynasty": "宋",
        "collection_info": null
    },
    {
        "title": "杂小诗八首  其五",
        "author": "朱松",
        "content": "纷纷褦襶久相忘，只忆僧斋昼梦长。\n珍重道人留客语，君家无此北窗凉。",
        "dynasty": "宋",
        "collection_info": null
    },
    {
        "title": "杂小诗八首  其六",
        "author": "朱松",
        "content": "门外山光万里浓，且将寥落共清风。\n箇中自有濠梁意，不用磨刀斫眼红。",
        "dynasty": "宋",
        "collection_info": null
    },
    {
        "title": "杂小诗八首  其七",
        "author": "朱松",
        "content": "道人鈯斧得从谁，无復当年隻影随。\n笑我不求千户郡，坐知成佛更难期。",
        "dynasty": "宋",
        "collection_info": null
    },
    {
        "title": "杂小诗八首  其八",
        "author": "朱松",
        "content": "避世山中祇树亭，绿阴遶舍忽青青。\n抛书自笑爬沙手，要挽天河洗甲兵。",
        "dynasty": "宋",
        "collection_info": null
    },
    {
        "title": "立春日雷",
        "author": "朱松",
        "content": "陌上冬干泣老农，天留甘雨付春工。\n阿香急试雷霆手，莫放人间有卧龙。",
        "dynasty": "宋",
        "collection_info": null
    },
    {
        "title": "次韵江谢送花倡酬三首  其一",
        "author": "朱松",
        "content": "幽树团团谢傅家，凌寒方泽共惊嗟。\n要知折寄殷勤意，鶗鴂那能病物华。",
        "dynasty": "宋",
        "collection_info": null
    },
    {
        "title": "次韵江谢送花倡酬三首  其二",
        "author": "朱松",
        "content": "娟娟花竹凈名家，阅世夸毗浪怨嗟。\n愿挈众生辞热恼，知君久学妙莲华。",
        "dynasty": "宋",
        "collection_info": null
    },
    {
        "title": "次韵江谢送花倡酬三首  其三",
        "author": "朱松",
        "content": "乘桴何计去浮家，学舞空余短袖嗟。\n自笑缤纷兰佩老，欲将心迹问重华。",
        "dynasty": "宋",
        "collection_info": null
    },
    {
        "title": "寄吴大卿二首  其一",
        "author": "朱松",
        "content": "谢公拥鼻忧不免，笑闵乞燔东郭颜。\n问讯袖中医国手，不应长与一筇闲。",
        "dynasty": "宋",
        "collection_info": null
    },
    {
        "title": "寄吴大卿二首  其二",
        "author": "朱松",
        "content": "江村小筑兴不浅，奈有灵山香火缘。\n经世心知焦谷颖，归耕犹恐度公前。",
        "dynasty": "宋",
        "collection_info": null
    },
    {
        "title": "吴山道中三首  其一",
        "author": "朱松",
        "content": "满拂春光一番雨，闹花如海麦摇波。\n静观物化知如幻，奈此撩人风物何。",
        "dynasty": "宋",
        "collection_info": null
    },
    {
        "title": "吴山道中三首  其二",
        "author": "朱松",
        "content": "春工试手雨初晴，遥见莓莓曲埭青。\n间道东陂新涨好，来将衰髮照星星。",
        "dynasty": "宋",
        "collection_info": null
    },
    {
        "title": "吴山道中三首  其三",
        "author": "朱松",
        "content": "仙人不奈笑凭愚，来读万籤东老书。\n劝作南窗傍修竹，时来借榻卧虚除。",
        "dynasty": "宋",
        "collection_info": null
    },
    {
        "title": "三峰康道人墨梅三首  其一",
        "author": "朱松",
        "content": "一枝春晓破霜烟，影写清陂最可怜。\n衲被犯寒归吮墨，也知无地着朱铅。",
        "dynasty": "宋",
        "collection_info": null
    },
    {
        "title": "三峰康道人墨梅三首  其二",
        "author": "朱松",
        "content": "冰盘青子渴争尝，怪有横枝着意芳。\n等是豪端幻三昧，更烦觅句为摹香。",
        "dynasty": "宋",
        "collection_info": null
    },
    {
        "title": "三峰康道人墨梅三首  其三",
        "author": "朱松",
        "content": "缃囊墨本入宣和，林下霜晨手自呵。\n不学霜台要全树，动人春色一枝多。",
        "dynasty": "宋",
        "collection_info": null
    },
    {
        "title": "溪上",
        "author": "朱松",
        "content": "攀缘云水试青鞋，待得轻阴漠漠开。\n兴在海山孤绝处，溪边更復几回来。",
        "dynasty": "宋",
        "collection_info": null
    },
    {
        "title": "送辉云际二首  其一",
        "author": "朱松",
        "content": "三日雨行来款关，篝灯相语雪霾山。\n低回俗裏未能免，只有对君非强颜。",
        "dynasty": "宋",
        "collection_info": null
    },
    {
        "title": "送辉云际二首  其二",
        "author": "朱松",
        "content": "认取芝峯钵中影，要君归去首重回。\n相思手折寄千里，想有南枝迎腊开。",
        "dynasty": "宋",
        "collection_info": null
    },
    {
        "title": "九日",
        "author": "朱松",
        "content": "点点吴霜入鬓毛，长安落叶又秋高。\n世间俯仰终难强，归与儿曹且漱醪。",
        "dynasty": "宋",
        "collection_info": null
    },
    {
        "title": "夜坐",
        "author": "朱松",
        "content": "九秋风露浩难平，伍子祠南鹤唳清。\n坐听儿曹谈往事，世间更觉总忘情。",
        "dynasty": "宋",
        "collection_info": null
    },
    {
        "title": "蓼花",
        "author": "朱松",
        "content": "长年心事只悠悠，衰鬓难禁岁月流。\n红蓼垂垂烟雨裏，不应摇落始知秋。",
        "dynasty": "宋",
        "collection_info": null
    },
    {
        "title": "桃花",
        "author": "朱松",
        "content": "核裹黄泥洒石崖，今年繁蕊便争开。\n游人要识春多处，但觅红云逐水来。",
        "dynasty": "宋",
        "collection_info": null
    },
    {
        "title": "渔父用儿甥韵",
        "author": "朱松",
        "content": "绿蓑青篛一身轻，卧看行云舟自横。\n米贱鱼肥美无度，不知东海正掀鲸。",
        "dynasty": "宋",
        "collection_info": null
    },
    {
        "title": "送山老住三峰寺  其一",
        "author": "朱松",
        "content": "未办同穿荦确行，西风挥手最关情。\n只应勃窣喧卑裏，认得峯头啸月声。",
        "dynasty": "宋",
        "collection_info": null
    },
    {
        "title": "送山老住三峰寺  其二",
        "author": "朱松",
        "content": "钵中忽见三峯影，便觉市廛尘涴人。\n寄语阶前石池水，老夫衰髮已盈巾。",
        "dynasty": "宋",
        "collection_info": null
    },
    {
        "title": "戏代作送住郎",
        "author": "朱松",
        "content": "同攀梅蕊便分携，回鴈峯前试綵衣。\n学就浯溪崖上字，鴈回莫遣信音稀。",
        "dynasty": "宋",
        "collection_info": null
    },
    {
        "title": "寄范伯达",
        "author": "朱松",
        "content": "名籍丹丘号散人，何时香火共朝真。\n只应经世平生意，未合归愚便问津。",
        "dynasty": "宋",
        "collection_info": null
    },
    {
        "title": "试笔",
        "author": "朱松",
        "content": "老来诗思如焦谷，自愧霜毫来故乡。\n乞与杨家枣心样，要将掣管试诸郎。",
        "dynasty": "宋",
        "collection_info": null
    },
    {
        "title": "篁竹笋",
        "author": "朱松",
        "content": "梅雨冥冥稻已齐，连云篁竹暗蛮溪。\n短萌解箨登雕俎，错落黄金騕褭蹄。",
        "dynasty": "宋",
        "collection_info": null
    },
    {
        "title": "冬日桃李华",
        "author": "朱松",
        "content": "北风日日卷尘沙，桃李凌寒强自葩。\n莫作春光流转想，要知枯枿是狂华。",
        "dynasty": "宋",
        "collection_info": null
    },
    {
        "title": "题范才元湘江唤舟图用李居仁韵",
        "author": "朱松",
        "content": "天涯投老鬓惊秋，梦想长江碧玉流。\n忽对画图揩病眼，失声便欲唤归舟。",
        "dynasty": "宋",
        "collection_info": null
    },
    {
        "title": "题赵守中江行初雪图",
        "author": "朱松",
        "content": "江阔云垂满袖风，急须下马一尊同。\n正应无奈催诗雪，句在渠侬拥鼻中。",
        "dynasty": "宋",
        "collection_info": null
    },
    {
        "title": "楚江观梅",
        "author": "朱松",
        "content": "莫笑山翁老据鞍，探梅今夕到江干。\n半滩流水浸残月，一夜清霜催晓寒。\n倚醉更教重秉烛，怕愁元自怯凭栏。\n谁知携客芳华日，曾费缠头锦百端。",
        "dynasty": "宋",
        "collection_info": null
    },
    {
        "title": "春晚书怀",
        "author": "朱松",
        "content": "万里西游为觅诗，锦城更付一官痴。\n脱巾漉酒从人笑，拄笏看山颇自奇。\n疏雨池塘鱼避钓，晓鶑窗户客争棋。\n老来怕与春为别，醉过残红满地时。",
        "dynasty": "宋",
        "collection_info": null
    },
    {
        "title": "送五二郎读书",
        "author": "朱松",
        "content": "尔去事斋居，操持好在初。\n故乡无厚业，旧箧有残书。\n夜寑灯迟灭，晨兴髮蚤梳。\n诗囊应令满，酒盏固宜疏。\n貘羁宁似犬，龙化本由鱼。\n鼎荐缘中实，钟鸣应体虚。\n洞洞春天发，悠悠白日除。\n成家全頼汝，逝此莫踌躇。",
        "dynasty": "宋",
        "collection_info": null
    },
    {
        "title": "负暄",
        "author": "朱松",
        "content": "宵寒卧增裯，昼寒起增衣。\n如何负暄乐，高堂日辉辉。\n引光扉尽闢，追影榻屡移。\n妙趣久乃酣，瞑目潜自知。\n初如拥红炉，冻粟消顽肌。\n渐如饮醇醪，暖力中融怡。\n欠伸百骸舒，爬搔随意为。\n颇回骄佚气，顿改寒酸姿。\n熏然沐慈仁，天恩岂予私。\n愿披横空云，四海同熙熙。",
        "dynasty": "宋",
        "collection_info": null
    },
    {
        "title": "饮租户",
        "author": "朱松",
        "content": "我病不任耕，岁收仰微租。\n蒙成每自愧，一饱便有余。\n连觞使之釂，醉语杂叫呼。\n野人无他肠，吾辈恐不如。",
        "dynasty": "宋",
        "collection_info": null
    },
    {
        "title": "种菜",
        "author": "朱松",
        "content": "傍舍植桑蔬，携锄理荒秽。\n桔槔勤俯仰，一雨功百倍。\n朝来绿映土，新叶摇肺肺。\n牛羊勿践履，食肉屠尔辈。",
        "dynasty": "宋",
        "collection_info": null
    },
    {
        "title": "次韵梅花",
        "author": "朱槔",
        "content": "阴阴雪意云垂地，曳策微行傍清泚。\n眼明横路出江梅，烟瞑沙寒迷表裏。\n当年一梦山月明，依约瑶台见仙子。\n俗缘掣肘意未了，弄出飞琼乱纷委。\n摩娑铜狄岂须话，沧海扬尘固其理。\n花神纵步来阆苑，羞怕唐昌偷玉蕊。\n回风自作粧半面，泣露真成愁龋齿。\n相看一笑岂易得，分与天香更清美。\n那知脱屣尘寰去，顷刻蓬莱三万里。\n黄昏谁伴醉乡归，天色无情淡如洗。",
        "dynasty": "宋",
        "collection_info": null
    },
    {
        "title": "次韵寄求道人",
        "author": "朱槔",
        "content": "天工愦愦春无力，桃李颦心少颜色。\n梦中矫首望三山，我是东南未归客。\n岩壑交游人姓支，相思江月半成规。\n遥知草木代说法，岂是画餠随儿嬉。\n此身分不过朝市，何日相从拂衣袂。\n岂容陶令载白莲，会作郑虔书落柿。",
        "dynasty": "宋",
        "collection_info": null
    },
    {
        "title": "二诗寄德粲并简内观诸友  其一",
        "author": "朱槔",
        "content": "春风本自掣肘去，那更病留过一旬。\n满眼山川虽不改，连天桃李已成尘。\n银河谁与洗兵马，宝唾安能泣鬼神。\n怅望故人分雪此，飞云落日在纶巾。",
        "dynasty": "宋",
        "collection_info": null
    },
    {
        "title": "二诗寄德粲并简内观诸友  其二",
        "author": "朱槔",
        "content": "九渊亭上二三子，见说年来事事新。\n隔水不容招手唤，曲窗已有画眉人。\n酴醾香好急携酒，鶗鴂声繁催送春。\n笑我江南未归客，飘然天地一闲身。",
        "dynasty": "宋",
        "collection_info": null
    },
    {
        "title": "寄人",
        "author": "朱槔",
        "content": "一牛鸣地两禅林，雾雨初晴翠霭深。\n熟路缘溪穿窈窕，疏钟唤客出岖嵚。\n未求黄卷成功处，且办青山避世心。\n怅望不来还独返，秋风聊作暮云吟。",
        "dynasty": "宋",
        "collection_info": null
    },
    {
        "title": "十月上休日示求道人",
        "author": "朱槔",
        "content": "老禅独卧千岩表，枯木寒云伴此身。\n只倚藜根作诗本，肯分秋色与骚人。\n心源落落故难合，笔势翩翩想绝伦。\n记取濠梁断金语，三山好处要传真。",
        "dynasty": "宋",
        "collection_info": null
    },
    {
        "title": "同蹈元看竹了轩因用去年方字韵作此",
        "author": "朱槔",
        "content": "淇澳渭川那復梦，而今天遣出南方。\n要观大节须霜雪，莫说此君无肺肠。\n照水形容殊不恶，临风言语一何长。\n山僧岂识留连意，千里故人逢异乡。",
        "dynasty": "宋",
        "collection_info": null
    },
    {
        "title": "和德粹三绝  其一",
        "author": "朱槔",
        "content": "平生乐事在三余，不管梧阴过玉除。\n绝尾忽参嫠纬句，风尘今日正愁予。",
        "dynasty": "宋",
        "collection_info": null
    },
    {
        "title": "和德粹三绝  其二",
        "author": "朱槔",
        "content": "心赏南楼一味凉，波光山影上藜床。\n莫言体国非吾事，好梦不能千里长。",
        "dynasty": "宋",
        "collection_info": null
    },
    {
        "title": "和德粹三绝  其三",
        "author": "朱槔",
        "content": "未坐他年百尺楼，浮云身上且悠悠。\n眼高四海骑鲸客，不见长安亦解愁。",
        "dynasty": "宋",
        "collection_info": null
    },
    {
        "title": "三山次潘静之升书记韵",
        "author": "朱槔",
        "content": "客路那知岁月长，掀眉一笑苾蒭房。\n且倾徐邈圣贤酒，不问陈登上下床。\n云影翻空迷海峤，秋声随梦到江乡。\n明朝各听船窗雨，犹忆枯棋战四郎。",
        "dynasty": "宋",
        "collection_info": null
    },
    {
        "title": "邈书寄出与李知哲唱和诗次韵",
        "author": "朱槔",
        "content": "邂逅招提顿客辀，十年尘土且休休。\n三人月下从渠便，二老风流到我不。\n南北只今无好语，山川如许更悲秋。\n故应剩作锵金句，莫羡群儿万户侯。",
        "dynasty": "宋",
        "collection_info": null
    },
    {
        "title": "老兵种菊以诗谢之",
        "author": "朱槔",
        "content": "蔬畦雨径策勋时，徙种邻墙菊两枝。\n九日无人过朱放，十分举酒酌王尼。\n花裁栗玉秋风健，香近龙涎晓梦知。\n负口不应还负眼，长镵烦尔镇相随。",
        "dynasty": "宋",
        "collection_info": null
    },
    {
        "title": "郑德予同游桃花山次韵  其一",
        "author": "朱槔",
        "content": "江村卜筑路斜斜，模写癯仙四壁家。\n闻道读书忘肉味，不缘避世宿桃花。\n青山自作千年调，白眼空惊一望赊。\n欲买鸡豚投近社，烟蓑雨笠寄生涯。",
        "dynasty": "宋",
        "collection_info": null
    },
    {
        "title": "郑德予同游桃花山次韵  其二",
        "author": "朱槔",
        "content": "春红万树抱山斜，落落真源自一家。\n云起坐中疑有雨，酒行杯面恐飞花。\n尘缘未断心虽胜，他日重来约尚赊。\n畧倩渊明记遗事，武陵今不在天涯。",
        "dynasty": "宋",
        "collection_info": null
    },
    {
        "title": "九日与客语慨然有庐山之兴",
        "author": "朱槔",
        "content": "九日黄花笑白头，分将牢落付林丘。\n半川暝色聊偿梦，别岭秋声旋寄愁。\n江国经年成浪语，匡庐入手是真休。\n未能免俗须登陟，睨视元龙百尺楼。",
        "dynasty": "宋",
        "collection_info": null
    },
    {
        "title": "草堂诸陈同游崧山精舍冕仲携琴先归用壁间韵  其一",
        "author": "朱槔",
        "content": "来伴秋风十日闲，笔端久已识波澜。\n烦君一醉双峰月，乞与儿曹白眼看。",
        "dynasty": "宋",
        "collection_info": null
    },
    {
        "title": "草堂诸陈同游崧山精舍冕仲携琴先归用壁间韵  其二",
        "author": "朱槔",
        "content": "破尘妙语慰畸人，鹤髮深衣雨垫巾。\n独自抱琴山下去，石桥月色为谁新。",
        "dynasty": "宋",
        "collection_info": null
    },
    {
        "title": "三山次郑德予韵  其一",
        "author": "朱槔",
        "content": "日脚微明雨脚疏，谁将云梦赋相如。\n西南山好君知不，一见全胜读异书。",
        "dynasty": "宋",
        "collection_info": null
    },
    {
        "title": "三山次郑德予韵  其二",
        "author": "朱槔",
        "content": "何日归舟片叶轻，白鸥相伴艣微鸣。\n只应潮打蓬窗处，已作离骚一半清。",
        "dynasty": "宋",
        "collection_info": null
    },
    {
        "title": "次韵梅花两绝句  其一",
        "author": "朱槔",
        "content": "一月尤溪烟雨浓，玉梅浑作玉人逢。\n江南他日摘香处，莫忘云间双髻峯。",
        "dynasty": "宋",
        "collection_info": null
    },
    {
        "title": "次韵梅花两绝句  其二",
        "author": "朱槔",
        "content": "清浅弯环遶故墙，一身将影理残妆。\n西施俗处无人见，冷落吴宫溪水香。",
        "dynasty": "宋",
        "collection_info": null
    },
    {
        "title": "徐彦猷以仇池诗句为韵作诗十四章见示答之",
        "author": "朱槔",
        "content": "徐侯笔下波涛宽，新诗示我清且闲。\n谁能辛苦学饭颗，格辙已到元和间。\n春寒十日不出户，坐想江柳分烟鬟。\n东坡老仙有奇句，析韵琢句光斓斑。\n疾雷一洗牛蚁闹，羯鼓畧惊桃李顽。\n周郎知音亦已久，仲车着语谁当删。\n大弨六钧古称重，汝自力弱无由弯。\n胡为坎坎事嗤点，今古可笑儿童孱。\n乡关春物入意匠，水光花气相回环。\n莫嫌众口乱如沸，当见三耳生其颜。\n嗟吾和诗虽已晚，识君妙意存高山。\n告君诗妙须饮酒，社瓮一醉宁当悭。",
        "dynasty": "宋",
        "collection_info": null
    },
    {
        "title": "寓居南轩",
        "author": "朱槔",
        "content": "云气披猖月意孤，冬青倒影上庭隅。\n灯横老荠蛾方去，书掩新芸蠹已无。\n一世尽知关鲁酒，十年不拟叹齐竽。\n支颐坐觉疏星没，独扣龙头泻酪奴。",
        "dynasty": "宋",
        "collection_info": null
    },
    {
        "title": "答戏昭文梅花",
        "author": "朱槔",
        "content": "腊到方留此日寒，雨多未觉过云残。\n共惊台柳怱怱去，独抱园花细细看。\n洗面不劳千点雪，熏衣剩破一分檀。\n诗人穷苦谁料理，只倚东风酒量宽。",
        "dynasty": "宋",
        "collection_info": null
    },
    {
        "title": "乙丑腊月",
        "author": "朱槔",
        "content": "自数今年腊，天饶半月春。\n酒船欺白首，桃靥笑青唇。\n避地疏同队，逢人试问津。\n伤心穿豺虎，未肯尽奔秦。",
        "dynasty": "宋",
        "collection_info": null
    },
    {
        "title": "延平道中  其一",
        "author": "朱槔",
        "content": "一溪春涨午晴初，日透波光绿浸裾。\n却忆孤山山下路，石桥清澈看叉鱼。",
        "dynasty": "宋",
        "collection_info": null
    },
    {
        "title": "延平道中  其二",
        "author": "朱槔",
        "content": "云间三十六峯高，北望思归梦亦劳。\n来客双峯莫相笑，少低吾眼为儿曹。",
        "dynasty": "宋",
        "collection_info": null
    },
    {
        "title": "舟次鼋湖阻水因由董山  其一",
        "author": "朱槔",
        "content": "山雨疏疏心又惊，起瞻天色斗微明。\n他年一枕江关梦，知忆蓬窗此夜声。",
        "dynasty": "宋",
        "collection_info": null
    },
    {
        "title": "舟次鼋湖阻水因由董山  其二",
        "author": "朱槔",
        "content": "一川黄浊写昆崘，苦恨南溪不尽吞。\n三老亦知行意速，时时插竹记沙痕。",
        "dynasty": "宋",
        "collection_info": null
    },
    {
        "title": "舟次鼋湖阻水因由董山  其三",
        "author": "朱槔",
        "content": "拂拂朝霞到客舟，苦疑雨意在鸣鸠。\n好峯天半元相识，且作僧床挟策游。",
        "dynasty": "宋",
        "collection_info": null
    },
    {
        "title": "舟次鼋湖阻水因由董山  其四",
        "author": "朱槔",
        "content": "梦好山晴晓不知，船边今日见鬚眉。\n向来快写昆崘地，元有熏风绿尽时。",
        "dynasty": "宋",
        "collection_info": null
    },
    {
        "title": "向年舟自三山上延平和人韵两绝  其一",
        "author": "朱槔",
        "content": "春江一月困扬舲，醉梦无人与唤醒。\n欲识故交金石处，相逢诗裏眼犹青。",
        "dynasty": "宋",
        "collection_info": null
    },
    {
        "title": "向年舟自三山上延平和人韵两绝  其二",
        "author": "朱槔",
        "content": "春风一梦收桃李，双燕不知愁绝时。\n卧向蓬窗饱听雨，无人识此是新诗。",
        "dynasty": "宋",
        "collection_info": null
    },
    {
        "title": "元英折惠柚花",
        "author": "朱槔",
        "content": "白玉繁花五叶芳，春风吹尽洞庭霜。\n河西道眼分明处，识破此中知见香。",
        "dynasty": "宋",
        "collection_info": null
    },
    {
        "title": "乙丑除夜寓永兴寄五二侄一首",
        "author": "朱槔",
        "content": "残腊避新正，疾驰不可鞚。\n梅花相行色，更以风雨送。\n伤哉绿林豪，支派出章贡。\n荐食今几年，金帛既充栋。\n王旅走山泽，魄散失饥冻。\n空闻米粟廉，不救干戈痛。\n冥冥纸钱底，千室罗盎瓮。\n祀先不暇尝，一夜惊入梦。\n书生口击贼，自愧脱嘲弄。\n经营华阳马，想像丹穴凤。\n融融声教中，焉得余此众。\n由基执弧矢，鼷鼠何足中。\n浮烟起南舍，春事行倥偬。\n桃寒强破蕊，鸟静独成咔。\n诗情写物色，心匠与折衷。\n章草简阿戎，溪头试微讽。",
        "dynasty": "宋",
        "collection_info": null
    },
    {
        "title": "仆自以四月十四日自延平归所寓之南轩积雨阴湿体中不佳二十五日夜梦至一处流水被道色清绝若有栏槛而无屋宇有笔砚皆浸水中予惊问何地旁有应者曰此玉澜堂也梦中欲取水中笔砚作诗诗未成而觉意绪萧爽殆不类人世鸡已一再鸣矣因赋此",
        "author": "朱槔",
        "content": "蘧蘧飞梦过云乡，物色清辉眼界长。\n阊阖未招金马士，蓬莱先立玉澜堂。\n千寻濯足衣裘冷，六字哦诗笔砚香。\n当与瑶池作同社，红巾青鸟两相忘。",
        "dynasty": "宋",
        "collection_info": null
    },
    {
        "title": "赠周功崇",
        "author": "朱槔",
        "content": "闽岭浮沈二十年，归心日夜梦江天。\n谩题甲乙烦君看，若说功名只自怜。\n造物小儿知薄相，箇中老子已忘筌。\n一筇闻作东南去，岂欲求人左海边。",
        "dynasty": "宋",
        "collection_info": null
    },
    {
        "title": "悼郑彦继书墓亭",
        "author": "朱槔",
        "content": "苍梧翠柏泣西风，尺冢巍然宿草中。\n宝剑何心求季子，隻鸡今日过桥公。\n麟经有味人谁识，鹤阵论功气自雄。\n欲拂苍厓写奇节，陈琳檄手语言工。",
        "dynasty": "宋",
        "collection_info": null
    },
    {
        "title": "竹醉日怀故山",
        "author": "朱槔",
        "content": "一室真容膝，何人客子猷。\n土浮迎竹醉，云凈对山羞。\n无地青归幌，他年翠绕楼。\n且从邻寺去，烟雨看沙鸥。",
        "dynasty": "宋",
        "collection_info": null
    },
    {
        "title": "繁暑",
        "author": "朱槔",
        "content": "繁暑不可度，病余少见招。\n投邻借轩卧，信手得书饶。\n寿我药双笈，惊人诗一瓢。\n醒心凭雪鹭，只恐日熏销。",
        "dynasty": "宋",
        "collection_info": null
    },
    {
        "title": "大食瓶",
        "author": "朱槔",
        "content": "窳质谢天巧，风轮出鬼谋。\n入窑奔阏伯，随舶震阳侯。\n独鸟藏身稳，双虹绕腹流。\n可充王会赋，漆简写成周。",
        "dynasty": "宋",
        "collection_info": null
    },
    {
        "title": "春寒",
        "author": "朱槔",
        "content": "人道春寒早繫舟，楚山一夜雨浏浏。\n此生削迹江边路，嫩绿纷红只自愁。",
        "dynasty": "宋",
        "collection_info": null
    },
    {
        "title": "夏夜极凉",
        "author": "朱槔",
        "content": "素简久辞夜，清风先戒秋。\n稻深群蛤吠，草暗一萤流。\n舌在殊无计，心空尚有求。\n按图寻分野，楚尾见吾州。",
        "dynasty": "宋",
        "collection_info": null
    },
    {
        "title": "六月二十日",
        "author": "朱槔",
        "content": "天涯明月见秋风，错莫谁惊碧树空。\n岂意楚山招隠处，尽归蜀客广骚中。\n钓鱼聊尔针方直，乞米茫然帖自工。\n独卧南轩听南涧，蛮花犹作杜鹃红。",
        "dynasty": "宋",
        "collection_info": null
    },
    {
        "title": "尤溪县之南李花千树无一杂木春时尝饮其中酒家小轩可爱不知何故不曾作诗追赋二首明年修故事当书之壁间  其一",
        "author": "朱槔",
        "content": "桥外茅茨好，相过问酒钱。\n李花今若此，白髮自茫然。\n落日云千步，春风雪一川。\n明朝记来处，石涧响溅溅。",
        "dynasty": "宋",
        "collection_info": null
    },
    {
        "title": "尤溪县之南李花千树无一杂木春时尝饮其中酒家小轩可爱不知何故不曾作诗追赋二首明年修故事当书之壁间  其二",
        "author": "朱槔",
        "content": "见说小轩久，无人唤我来。\n直如春力快，故遣客怀开。\n玉立花千树，霞翻酒一杯。\n江陵二月尾，襟韵信难陪。",
        "dynasty": "宋",
        "collection_info": null
    },
    {
        "title": "春间小诗书赵园壁追录之  其一",
        "author": "朱槔",
        "content": "柳态随时秀，花容近酒轻。\n绿窗京洛语，尽抹早鶑声。",
        "dynasty": "宋",
        "collection_info": null
    },
    {
        "title": "春间小诗书赵园壁追录之  其二",
        "author": "朱槔",
        "content": "小语不知夕，幽香无尽时。\n影寒人欲醉，明月照酴醾。",
        "dynasty": "宋",
        "collection_info": null
    },
    {
        "title": "春间小诗书赵园壁追录之  其三",
        "author": "朱槔",
        "content": "自得春风信，开怀待此花。\n余寒固艰棘，今夕雪斜斜。",
        "dynasty": "宋",
        "collection_info": null
    },
    {
        "title": "春间小诗书赵园壁追录之  其四",
        "author": "朱槔",
        "content": "夜月闽杯浅，春风楚制轻。\n故乡空费梦，来此听溪声。",
        "dynasty": "宋",
        "collection_info": null
    },
    {
        "title": "夜坐池上用简斋韵",
        "author": "朱槔",
        "content": "落日解衣无一事，移床临水已三回。\n斗沉北岭鱼方乐，月过秋河鴈不来。\n疏翠庭前供答话，浅红木末劝持杯。\n明明独对苍华影，莫上睢阳万死台。",
        "dynasty": "宋",
        "collection_info": null
    },
    {
        "title": "平津",
        "author": "朱槔",
        "content": "西风扶病上江楼，老眼凄迷一色秋。\n帆影戛云追断鴈，角声吹月舞潜虬。\n栽培白业初无路，点检青山始欲愁。\n左海此中纔咫尺，何年烟雨解扁舟。",
        "dynasty": "宋",
        "collection_info": null
    },
    {
        "title": "九日与数客登善福院之绝顶晚饮茗饮阁予以病先归赋十二韵",
        "author": "朱槔",
        "content": "风日迫佳节，一川秋意昏。\n临高分石磴，却立数烟村。\n楚制随云物，蛮花照酒痕。\n龙山嗟未久，蓝水想空存。\n鸿鴈频收唳，茱萸几断魂。\n拍肩寻熟路，登阁换余樽。\n钟梵规绳阔，亲朋笑语温。\n加笾携海峤，闻笛忆乡园。\n梦记南柯守，兵看左角奔。\n诗凡羞晋宋，髮短任干坤。\n汝辈禅心起，今生道眼浑。\n不知东嶂外，滟滟涌金盆。",
        "dynasty": "宋",
        "collection_info": null
    },
    {
        "title": "秋日  其一",
        "author": "朱槔",
        "content": "鸣蜩初歇树犹阴，黄菊红榴色转深。\n管领秋风有今日，留仙群称辟寒金。",
        "dynasty": "宋",
        "collection_info": null
    },
    {
        "title": "秋日  其二",
        "author": "朱槔",
        "content": "簸弄天风髮彩凉，西河一笑问吴刚。\n借君玉斧烦轻手，留取箇中秋影香。",
        "dynasty": "宋",
        "collection_info": null
    },
    {
        "title": "秋日  其三",
        "author": "朱槔",
        "content": "山静溪回树绿晴，鹭群点点雪分明。\n影沉寒水初无意，只是鱼儿独自惊。",
        "dynasty": "宋",
        "collection_info": null
    },
    {
        "title": "葵道人之三山",
        "author": "朱槔",
        "content": "君家双峯下，祝髮事香火。\n岂无远游志，困此万山裹。\n坐阅腰包中，未接话已堕。\n翩然问知津，九仙入风柁。\n冥冥荔枝浦，华屋纷砐硪。\n邂逅傥逢渠，周旋宁作我。\n闭门造车语，虽陋佛所可。\n他年笑相视，此计无乃左。",
        "dynasty": "宋",
        "collection_info": null
    },
    {
        "title": "次岭上壁间韵",
        "author": "朱槔",
        "content": "云卧双峯祇对亭，黄尘萦拂玉梅惊。\n春风一棹归来早，谁作窗间拥鼻声。",
        "dynasty": "宋",
        "collection_info": null
    },
    {
        "title": "春风",
        "author": "朱槔",
        "content": "一举造物手，万生和气中。\n酒边排雪意，诗裏要春风。\n了了谁孤起，滔滔我即空。\n试询三世事，犹有读书功。",
        "dynasty": "宋",
        "collection_info": null
    },
    {
        "title": "折山道中六言寄涌翠道人  其一",
        "author": "朱槔",
        "content": "折山有路可上，他日云藏万家。\n用处何曾触石，一禅指顶天涯。",
        "dynasty": "宋",
        "collection_info": null
    },
    {
        "title": "折山道中六言寄涌翠道人  其二",
        "author": "朱槔",
        "content": "云暖网横危磴，日沉舟泊平沙。\n欵乃一声归去，炊烟遥起芦花。",
        "dynasty": "宋",
        "collection_info": null
    },
    {
        "title": "折山道中六言寄涌翠道人  其三",
        "author": "朱槔",
        "content": "牛卧黄茅冈底，鹭归红叶村边。\n可是太平无象，溪桥醉舞华颠。",
        "dynasty": "宋",
        "collection_info": null
    },
    {
        "title": "折山道中六言寄涌翠道人  其四",
        "author": "朱槔",
        "content": "玉梅无意相恼，嗾人烟雨疏疏。\n拟写箇中妙处，语烦不到西湖。",
        "dynasty": "宋",
        "collection_info": null
    },
    {
        "title": "折山道中六言寄涌翠道人  其五",
        "author": "朱槔",
        "content": "草枯虫跃惊响，溪静鱼行闪光。\n只么时时管带，可须细细商量。",
        "dynasty": "宋",
        "collection_info": null
    },
    {
        "title": "折山道中六言寄涌翠道人  其六",
        "author": "朱槔",
        "content": "既有女名灵照，何妨自作维摩。\n要见诸天办供，问他风月山河。",
        "dynasty": "宋",
        "collection_info": null
    },
    {
        "title": "寄龚十三",
        "author": "朱槔",
        "content": "支颐独揖北窗风，怪事从今咄咄空。\n简策不知春色晚，山川浑落战尘中。\n花飘茵席三生凈，草入池塘一句工。\n想见楚龚怀我处，扁舟遨荡夕阳红。",
        "dynasty": "宋",
        "collection_info": null
    },
    {
        "title": "谷雨",
        "author": "朱槔",
        "content": "大点纷林际，虚檐写梦中。\n明朝知谷雨，无策禁花风。\n石渚收机巧，烟蓑建事功。\n越禽牢闭口，吾道寄天公。",
        "dynasty": "宋",
        "collection_info": null
    },
    {
        "title": "磻叟书云牡丹酴醾已尽胡不归",
        "author": "朱槔",
        "content": "客次惊衰白，归期先牡丹。\n空枝兼病力，啼鸟问愁端。\n平日长相忆，东风忍不看。\n冰容亦零落，唯是有春寒。",
        "dynasty": "宋",
        "collection_info": null
    },
    {
        "title": "姚大本以李义山诗韵作诗题息轩继作",
        "author": "朱槔",
        "content": "隠几心疑水，携盂影照山。\n六窗开畔岸，一榻埽中间。\n柏子方饶舌，花枝忽解颜。\n定余牛自牧，梦起蝶相关。\n阊阖初无路，蓬莱别有班。\n藏舟知夜失，面壁竟西还。\n老矣从他笑，公乎伴我闲。\n体坤诗更好，分寸许跻攀。",
        "dynasty": "宋",
        "collection_info": null
    },
    {
        "title": "书报国壁向年寓学于此尝见虹下饮溪中復闻子规",
        "author": "朱槔",
        "content": "昔与春风来此时，携书龊龊伴儿嬉。\n山晴栏楯投雌霓，身病林峦号子规。\n短髮萧萧吹易尽，长江滚滚去何之。\n欲追旧事无言说，更作三生石上期。",
        "dynasty": "宋",
        "collection_info": null
    },
    {
        "title": "盖竹与陈和仲昆季",
        "author": "朱槔",
        "content": "玉树成群不可攀，谩将牢落待苍山。\n五年分手河梁外，一夕连床风雨间。\n梅蕊凌寒春欲动，酒杯无力病相关。\n朱陈自古同乡社，更约青云作往还。",
        "dynasty": "宋",
        "collection_info": null
    },
    {
        "title": "寄梦肇",
        "author": "朱槔",
        "content": "沧海横流无处安，只今且作梦中看。\n岂须游戏两蜗角，收此微茫一弹丸。\n老境怀人山宛转，春风着物鬓摧残。\n穷愁似与诗增气，嚼雪敲冰字字寒。",
        "dynasty": "宋",
        "collection_info": null
    },
    {
        "title": "辛酉五月望简陈和仲",
        "author": "朱槔",
        "content": "秀出雪峯一千众，挽回庐阜三十年。\n赤乌白马吐杰句，黄花翠竹通幽禅。\n竺师不假报文度，凿齿本自知弥天。\n可怜乌石岭下路，榕叶炯炯凝云烟。",
        "dynasty": "宋",
        "collection_info": null
    },
    {
        "title": "用东坡武昌寒溪韵三篇  其一",
        "author": "朱槔",
        "content": "漫郎古邑埋蒿莱，五柳合抱何人栽。\n浯溪未作天宝颂，爽气已压南昌梅。\n苏公邓公先后到，一时玉立高嵬嵬。\n扁舟载酒渡江水，千山软翠昏楼台。\n漥尊抔饮追太古，云荒石老无纷埃。\n归来玉署念赤壁，侧身西望银涛堆。\n英辞杰句相震发，尚记野鸟窥空罍。\n只今却数未百载，虫篆想见留岩隈。\n中原膻腥杂夷夏，淮北城垒生莓苔。\n公乎天与济世具，曷不手引枭鸾开。\n空遗笔力配元佑，顿觉纸上千军摧。\n禁中颇牧知在即，号令前日颁风雷。\n丹青元向大羽出，貂蝉要自兜鍪来。\n数公文字虽胜绝，莫使变作离骚哀。",
        "dynasty": "宋",
        "collection_info": null
    },
    {
        "title": "用东坡武昌寒溪韵三篇  其二",
        "author": "朱槔",
        "content": "东坡谪官未放回，桃花不繫玄都栽。\n机牙爱触造物手，五见江雨肥江梅。\n扁舟一笑凌浩渺，瘦筇结伴登崔嵬。\n漥尊故事逢浪叟，鸟篆真迹追浯台。\n漂流长有北阙梦，邂逅果踏东华埃。\n玉堂夜直对同舍，金烛照座花成堆。\n帝觞雨露浇舌本，忽忆樊口倾山罍。\n联诗共刻醉眠处，至今宝气蟠岩隈。\n关西夫子独好事，掖垣行即吟苍苔。\n斯文突过元佑上，已觉万丈光芒开。\n临风弔客感赤壁，公瑾孟德俱雕摧。\n英雄割据亦儿戏，安用匕筯惊蚊雷。\n东坡羽化不復返，浪叟何日成归来。\n鹦鹉洲前旧时路，寒波荒苇令人哀。",
        "dynasty": "宋",
        "collection_info": null
    },
    {
        "title": "用东坡武昌寒溪韵三篇  其三",
        "author": "朱槔",
        "content": "故园山水真奇哉，三径兰菊当年栽。\n自嗟流浪不知返，江城晓角愁吹梅。\n诗书邀我忽半世，车毂前却连崔嵬。\n试寻夷路到圣处，马力已竭烦舆台。\n去天尺五吐杰句，孔丘盗跖俱尘埃。\n坐疑蓬岛寻丈尔，扁舟径入浮云堆。\n肩摩嵇向挽焦贺，欲倒瀛海为尊罍。\n梦中失脚在何许，千里闽越天南隈。\n隻身形影自相弔，俯仰马鬣迷青苔。\n兰阶雕谢知叶落，荆树惨淡无花开。\n向来愚公不自度，一手欲以太华摧。\n那知天目山顶露，儿啼下视云间雷。\n华亭黄耳竟安在，辽东白鹤还飞来。\n终寻三十六峯去，要假聂许平余哀。",
        "dynasty": "宋",
        "collection_info": null
    },
    {
        "title": "感事  其一",
        "author": "朱槔",
        "content": "大弓窃阳氏，神鼎沦泗渊。\n何须识微士，周鲁必不全。\n武库一朝火，斩蛇逐飞烟。\n伤心睨前事，氐虏定纷然。",
        "dynasty": "宋",
        "collection_info": null
    },
    {
        "title": "感事  其二",
        "author": "朱槔",
        "content": "山川非晋土，悲泣效楚囚。\n一语强自慰，凄迷望神州。\n刺史下荆水，司农来石头。\n土园管夷吾，过计非私忧。",
        "dynasty": "宋",
        "collection_info": null
    },
    {
        "title": "感事  其三",
        "author": "朱槔",
        "content": "元规负康济，徒手婴群雄。\n兵从历阳来，无地逃姦锋。\n谁乎死社稷，千载一卞公。\n英风与义气，建立成江东。",
        "dynasty": "宋",
        "collection_info": null
    },
    {
        "title": "雪梅  其一",
        "author": "朱槔",
        "content": "去年雪欺客，平地一尺深。\n谢遣东阁花，那顾西床琴。\n故人初不知，屋侧乃见寻。\n悠然振永起，谁復明此心。",
        "dynasty": "宋",
        "collection_info": null
    },
    {
        "title": "雪梅  其二",
        "author": "朱槔",
        "content": "寒梅卧烟雨，山泽有奇气。\n六龙扶翼之，月袂揽云辔。\n先生九疑仙，心识真筌秘。\n裁诗作花骨，瘦凈乃可贵。",
        "dynasty": "宋",
        "collection_info": null
    },
    {
        "title": "道中",
        "author": "朱槔",
        "content": "疢忧倦征行，金火方抵牾。\n宵分饷群仆，乘月问前路。\n小儿何自至，檝我陈洲渡。\n暗浪击层崖，平沙起惊鹭。\n莽苍川花开，冥蒙山气聚。\n物情岂不嘉，闷滞非所遇。\n铃语出林表，风期呼我住。\n寻幽本素志，触热咏嘉句。\n午枕得高深，復觉清景驻。\n谁云适所愿，永乏济世具。\n以兹一梦顷，可况百年遇。\n咄哉郭氏子，破甑尚欲顾。",
        "dynasty": "宋",
        "collection_info": null
    },
    {
        "title": "自作挽歌辞",
        "author": "朱槔",
        "content": "忧幽坐南轩，万壑取我囚。\n疾雷且不闻，焉知草虫愁。\n强颜理编简，阅世如东流。\n滔滔竟不返，谁復操戈矛。\n天涯念孤侄，携母依诸刘。\n书来话悲辛，心往形辄留。\n先茔託仙峯，山僧扫梧楸。\n二女随母住，外翁今白头。\n伯氏尚书郎，名字腾九州。\n仲兄中武举，气欲无羌酋。\n棣华一朝集，荆树三枝稠。\n堂堂相继去，遗我归山丘。\n漆园梦方觉，白衣云正浮。\n凭陵若蹈空，何处停华辀。\n故乡岂不怀，屋食良易谋。\n自我识废兴，于天无怨尤。\n平生喜闻诗，此诗当挽讴。\n不须生刍奠，君从二兄游。",
        "dynasty": "宋",
        "collection_info": null
    },
    {
        "title": "颂",
        "author": "刘子羽",
        "content": "赵州柏树太无端，境上追寻也大难。\n处处绿杨堪繫马，家家门底透长安。",
        "dynasty": "宋",
        "collection_info": null
    },
    {
        "title": "题武夷山钟模石",
        "author": "刘子羽",
        "content": "谁铸三钟栾乳形，不须笋簴自能鸣。\n仙君欲奏宾云曲，只感清霜便发声。",
        "dynasty": "宋",
        "collection_info": null
    },
    {
        "title": "题瑞岩扣冰古佛",
        "author": "刘子羽",
        "content": "古木千章覆地阴，微风披拂递幽吟。\n化身大士久圆寂，归命群黎无古今。\n能使兵戈长偃息，要知愿力本宏深。\n中原赤子方鱼肉，愿广当年济物心。",
        "dynasty": "宋",
        "collection_info": null
    },
    {
        "title": "焦山",
        "author": "范同",
        "content": "客星底事犯宸居，输与焦君卧草庐。\n万树遮山难觅寺，百川入海此归墟。\n浮沉心事盟鸥鸟，献替功名愧䱥鱼。\n独爱烟波开霁景，微云不遣滓清虚。",
        "dynasty": "宋",
        "collection_info": null
    },
    {
        "title": "挽和靖先生",
        "author": "高闶",
        "content": "身占河南第一功，力行笃信守家风。\n渊源漫说斯文丧，深切今知此道东。\n七日梦楹终有待，三年筑室恨无从。\n嵩伊千古温淳气，收入稽山鑑影中。",
        "dynasty": "宋",
        "collection_info": null
    },
    {
        "title": "句",
        "author": "万世延",
        "content": "莫放山亏篑，终教井及泉。",
        "dynasty": "宋",
        "collection_info": null
    },
    {
        "title": "老人村",
        "author": "宋汝为",
        "content": "憔悴应怜范叔寒，南北东西万里谪。\n朱颜荏苒变黎黑，走遍天涯常是客。",
        "dynasty": "宋",
        "collection_info": null
    },
    {
        "title": "句",
        "author": "宋汝为",
        "content": "平日惯从山外看，不禁烦恼着山围。",
        "dynasty": "宋",
        "collection_info": null
    },
    {
        "title": "岳阳",
        "author": "沈大廉",
        "content": "夜共潇湘月，朝连巫峡云。\n烟愁贾太傅，雨泣屈平君。",
        "dynasty": "宋",
        "collection_info": null
    },
    {
        "title": "鼓山",
        "author": "沈大廉",
        "content": "屴崱峰头万丈梯，上方高与白云齐。\n青山尽处海门阔，红日上来天宇低。",
        "dynasty": "宋",
        "collection_info": null
    },
    {
        "title": "冯城开元寺留题",
        "author": "张深",
        "content": "本自无涯宦海游，如何杖策访田畴。\n太平岂是浑无象，两两耕夫话有秋。",
        "dynasty": "宋",
        "collection_info": null
    },
    {
        "title": "句",
        "author": "陈璹",
        "content": "活计鱼虾蟹，此事属渔舟。",
        "dynasty": "宋",
        "collection_info": null
    },
    {
        "title": "述怀",
        "author": "何宏中",
        "content": "马革盛尸每恨迟，西山饿踣更何辞。\n姓名不到中兴历，付与皇天后土知。",
        "dynasty": "宋",
        "collection_info": null
    },
    {
        "title": "赠何定远",
        "author": "傅慎微",
        "content": "故人何定远，造物不虚生。\n骨骼棱棱瘦，诗篇字字清。\n世皆尊道义，我独见忠诚。\n尊酒分携后，何时盖復倾。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释宗琏",
        "content": "暗穿玉线，密度金针。\n如水入水，似金博金。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释宗琏",
        "content": "破无明暗，截生死流。\n度三有城，泛无为海。\n须是识这箇始得。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释宗琏",
        "content": "唤作拄杖则触，不唤作拄杖则背。\n若也识得，荆棘林中撒手，是非海裏横身。\n脱或未然，普贤乘白象，土宿跨泥牛。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释宗琏",
        "content": "宗乘一唱殊途绝，万别千差俱泯灭。\n通身是口难分雪，金刚脑后三斤铁。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释宗琏",
        "content": "是是，放出南山真鼈鼻。\n不是不是，勒回千里追风骥。\n终成败坏可怜生，塞断咽喉无出气。\n无出气，有巴鼻。\n赵州东壁挂葫芦，堪笑维摩谈不二。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释宗琏",
        "content": "南来本欲破邪说，纸灯灭处难分雪。\n踏着秤锤硬似铁，错认乌龟唤作鼈。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释宗琏",
        "content": "新妇骑馿阿家牵，草裏寻常万万千。\n谁在后兮谁在先，不须特地苦加鞭。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释宗琏",
        "content": "馿尾猪头牛脚迹，三斤麻子露消息。\n志公杖头剪刀尺，从来雨下阶头湿。",
        "dynasty": "宋",
        "collection_info": null
    },
    {
        "title": "赞月庵",
        "author": "释宗琏",
        "content": "这箇老汉，浑无缝罅。\n点铁成金，指鹿为马。\n以张拙秀才语擒纵多口，阿师跨三脚馿儿，指点诸方话霸。\n遇贱时三世诸佛正眼难窥，遇贵时八大龙王亦难酬价。\n阿呵呵，也大差。\n只因会春园裏失却眼睛，从此恶名滔滔流遍天下。\n高挂虚堂兮如师子全威，一任百怪千妖暗中惊讶。\n灯禅灯禅，第一不得容易与伊点化。",
        "dynasty": "宋",
        "collection_info": null
    },
    {
        "title": "颂古",
        "author": "释行",
        "content": "满满弯弓射不着，长长挥剑斫无痕。\n堪笑日月不到处，箇中别是一干坤。",
        "dynasty": "宋",
        "collection_info": null
    },
    {
        "title": "颂古",
        "author": "释祖灯",
        "content": "赵州眼放光，烁破四天下。\n钵盂上安柄，至今成话霸。",
        "dynasty": "宋",
        "collection_info": null
    },
    {
        "title": "偈",
        "author": "释德淳",
        "content": "俱胝一指头，一毛拔九牛。\n华岳连天碧，黄河彻底流。\n截却指，急回眸。\n青箬笠前无限事，绿簑衣底一时休。",
        "dynasty": "宋",
        "collection_info": null
    },
    {
        "title": "颂古",
        "author": "释德淳",
        "content": "昨日定今日不定，正令已行皆逐正。\n卓下灵山皂纛旗，百万麾军皆乞命。",
        "dynasty": "宋",
        "collection_info": null
    },
    {
        "title": "偈",
        "author": "释祖璇",
        "content": "吃粥了也未，赵州无忌讳。\n更令洗钵盂，太煞没巴鼻。\n悟去由来不丈夫，这僧那免受糊涂。\n有指示，无指示，韶石四楞浑塌地。\n入地狱，如箭射，云岫清风生大厦。\n相逢携手上高山，作者应须辨真假。\n真假分，若为论，午夜寒蟾出海门。",
        "dynasty": "宋",
        "collection_info": null
    },
    {
        "title": "颂古七首  其一",
        "author": "释祖璇",
        "content": "尽却耳根并眼底，不知何处见如来。\n数声幽鸟啼寒木，一片闲云铺断崖。",
        "dynasty": "宋",
        "collection_info": null
    },
    {
        "title": "颂古七首  其二",
        "author": "释祖璇",
        "content": "道吾作舞，一曲无谱。\n若将耳闻，未敢相许。",
        "dynasty": "宋",
        "collection_info": null
    },
    {
        "title": "颂古七首  其三",
        "author": "释祖璇",
        "content": "直下是非着不得，着不得处好承当。\n木人昨夜通消息，南海波斯过大唐。",
        "dynasty": "宋",
        "collection_info": null
    },
    {
        "title": "颂古七首  其四",
        "author": "释祖璇",
        "content": "安贴邦乡老赵州，时辰使得最风流。\n今朝有酒今朝醉，明日愁来明日愁。",
        "dynasty": "宋",
        "collection_info": null
    },
    {
        "title": "颂古七首  其五",
        "author": "释祖璇",
        "content": "指出长生地不迷，造成无缝塔巍巍。\n大家从此无余事，渴饮饥餐且度时。",
        "dynasty": "宋",
        "collection_info": null
    },
    {
        "title": "颂古七首  其六",
        "author": "释祖璇",
        "content": "石羊头子向东看，大地茫茫被眼谩。\n月映寒潭清彻底，云收华岳露巑岏。",
        "dynasty": "宋",
        "collection_info": null
    },
    {
        "title": "颂古",
        "author": "释德会",
        "content": "放行把住谩周遮，一段风流出当家。\n不是当年漆桶破，争能撒土又抛沙。",
        "dynasty": "宋",
        "collection_info": null
    },
    {
        "title": "偈",
        "author": "释宗鉴",
        "content": "送旧年，迎新岁，动用不离光影闪。\n澄辉湛湛夜堂寒，借问诸人会不会。\n若也会，增瑕颣。\n若不会，依前昧。\n与君指箇截流机，白云更在青山外。",
        "dynasty": "宋",
        "collection_info": null
    },
    {
        "title": "偈",
        "author": "释坦",
        "content": "径山有箇竹篦，直下别无道理。\n佛殿厨库三门，穿过衲僧眼耳。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释慧方",
        "content": "沔水江头叫一声，此时方得契平生。\n多年不识重相见，千圣同归一路行。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释慧方",
        "content": "临老方称住持，全无些子玄机。\n开口十字九乖，问东便乃答西。\n如斯出世，讨甚玄微。\n有时拈三放两，有时就令而施。\n虽然如是，同道方知。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释慧方",
        "content": "达磨祖师在脚底，踏不着兮提不起。\n子细当头放下看，病在当时谁手裏。\n张公会看脉，李公会使药。\n两个竞头医，一时用不着。\n药不相投，错错，吃茶去。",
        "dynasty": "宋",
        "collection_info": null
    },
    {
        "title": "颂古三十八首  其一",
        "author": "释慧方",
        "content": "金槌影动，宝剑光寒。\n百万之众，齐着眼看。",
        "dynasty": "宋",
        "collection_info": null
    },
    {
        "title": "颂古三十八首  其二",
        "author": "释慧方",
        "content": "文殊弹指，罔明出定。\n今日重新，打翻旧令。\n女子瞿昙，在我心镜。",
        "dynasty": "宋",
        "collection_info": null
    },
    {
        "title": "颂古三十八首  其三",
        "author": "释慧方",
        "content": "善财拈起一枝草，持来度与文殊老。\n杀活虽然在手中，徧界不藏光杲杲。",
        "dynasty": "宋",
        "collection_info": null
    },
    {
        "title": "颂古三十八首  其四",
        "author": "释慧方",
        "content": "灵山用处许谁知，迦叶偷颜笑展眉。\n动便最初先漏泄，儿孙扶取上玄机。",
        "dynasty": "宋",
        "collection_info": null
    },
    {
        "title": "颂古三十八首  其五",
        "author": "释慧方",
        "content": "不是风旛不是心，从来只为少知音。\n举头万里长空外，唯见白云流水深。",
        "dynasty": "宋",
        "collection_info": null
    },
    {
        "title": "颂古三十八首  其六",
        "author": "释慧方",
        "content": "布毛一吹，当下知归。\n冷光徧地，独露针锥。",
        "dynasty": "宋",
        "collection_info": null
    },
    {
        "title": "颂古三十八首  其七",
        "author": "释慧方",
        "content": "卷起堂堂露眼睛，拈来觌面更相呈。\n鼻头脱尽谁能觑，把手归来相并行。",
        "dynasty": "宋",
        "collection_info": null
    },
    {
        "title": "颂古三十八首  其八",
        "author": "释慧方",
        "content": "日面月面，头头出现。\n捏聚放开，成团成片。",
        "dynasty": "宋",
        "collection_info": null
    },
    {
        "title": "颂古三十八首  其九",
        "author": "释慧方",
        "content": "挂拂亲遭喝，当下舌头脱。\n把起便相呈，为君重提掇。\n要知三日聋，大地如尘末。",
        "dynasty": "宋",
        "collection_info": null
    },
    {
        "title": "颂古三十八首  其一○",
        "author": "释慧方",
        "content": "南泉提起为诸人，自是诸人眼不亲。\n付与赵州呈好手，拈来觌面便翻身。",
        "dynasty": "宋",
        "collection_info": null
    },
    {
        "title": "颂古三十八首  其一一",
        "author": "释慧方",
        "content": "闭户敲门向谁道，遂公言下便知归。\n从前活计都抛下，争奈时人会者稀。",
        "dynasty": "宋",
        "collection_info": null
    },
    {
        "title": "颂古三十八首  其一二",
        "author": "释慧方",
        "content": "一口吸西江，通身不隠藏。\n圣凡不到处，顶上放祥光。",
        "dynasty": "宋",
        "collection_info": null
    },
    {
        "title": "颂古三十八首  其一三",
        "author": "释慧方",
        "content": "药山用处少人扶，堪笑云岩与道吾。\n犹向荣枯生解会，岂知潘阆倒骑馿。",
        "dynasty": "宋",
        "collection_info": null
    },
    {
        "title": "颂古三十八首  其一四",
        "author": "释慧方",
        "content": "觌面难藏向上机，家风千古为人施。\n银山铁壁重重透，頼有丹霞院主知。",
        "dynasty": "宋",
        "collection_info": null
    },
    {
        "title": "颂古三十八首  其一五",
        "author": "释慧方",
        "content": "异类中行得自由，须知千圣亦难收。\n和光日照溪山晓，笑指干坤那一头。",
        "dynasty": "宋",
        "collection_info": null
    },
    {
        "title": "颂古三十八首  其一六",
        "author": "释慧方",
        "content": "插锹叉手异何同，要显全机立大功。\n虽然有数通呈了，留得高传振祖风。",
        "dynasty": "宋",
        "collection_info": null
    },
    {
        "title": "颂古三十八首  其一七",
        "author": "释慧方",
        "content": "捧来前面请安名，黄蘗高高唤一声。\n剖出从前真面目，从兹佐得国风清。",
        "dynasty": "宋",
        "collection_info": null
    },
    {
        "title": "颂古三十八首  其一八",
        "author": "释慧方",
        "content": "赵州曾探水，茱萸无一滴。\n东觑西觑了，拄杖便靠壁。\n沧海深处归，何人辨端的。",
        "dynasty": "宋",
        "collection_info": null
    },
    {
        "title": "颂古三十八首  其一九",
        "author": "释慧方",
        "content": "台山路上人难进，独有赵州亲到来。\n勘破老婆回首处，从此行人眼不开。",
        "dynasty": "宋",
        "collection_info": null
    },
    {
        "title": "颂古三十八首  其二○",
        "author": "释慧方",
        "content": "狗子佛性无，宝剑出规模。\n落在将军手，横按立当途。",
        "dynasty": "宋",
        "collection_info": null
    },
    {
        "title": "颂古三十八首  其二一",
        "author": "释慧方",
        "content": "裂破须弥鼻孔，踏反大海干坤。\n面前百千诸佛，尽是我家儿孙。",
        "dynasty": "宋",
        "collection_info": null
    },
    {
        "title": "颂古三十八首  其二二",
        "author": "释慧方",
        "content": "赵州滋味最为亲，觌面承当有几人。\n三度传来亲切处，馨香满口又全真。",
        "dynasty": "宋",
        "collection_info": null
    },
    {
        "title": "颂古三十八首  其二三",
        "author": "释慧方",
        "content": "报客传言信已通，叉手低头便鞠躬。\n对面一双青白眼，当头蹉过住山翁。",
        "dynasty": "宋",
        "collection_info": null
    },
    {
        "title": "颂古三十八首  其二四",
        "author": "释慧方",
        "content": "老作丛林是赵州，两拳提起不轻酬。\n无星秤在当人手，斤两都卢在裏头。",
        "dynasty": "宋",
        "collection_info": null
    },
    {
        "title": "颂古三十八首  其二五",
        "author": "释慧方",
        "content": "睦州担板几人扶，丧者多应在半途。\n言下要教通彻去，迥然心眼顾醒苏。",
        "dynasty": "宋",
        "collection_info": null
    },
    {
        "title": "颂古三十八首  其二六",
        "author": "释慧方",
        "content": "坏与不坏，言端语端。\n舌头咬破，自觉心酸。\n大随投子，终无两般。\n万里区区，独自往还。",
        "dynasty": "宋",
        "collection_info": null
    },
    {
        "title": "颂古三十八首  其二七",
        "author": "释慧方",
        "content": "桃花端的悟灵云，添得玄沙劫外春。\n满地不知何处去，尘尘剎剎露全身。",
        "dynasty": "宋",
        "collection_info": null
    },
    {
        "title": "颂古三十八首  其二八",
        "author": "释慧方",
        "content": "曾透龙潭向上机，便将一棒力横挥。\n当头突出何人辨，只许丛林作者知。",
        "dynasty": "宋",
        "collection_info": null
    },
    {
        "title": "颂古三十八首  其二九",
        "author": "释慧方",
        "content": "生邪不道，死邪不道，一片清风闹浩浩。\n一时漏泄道吾机，反着襕衫倒顶帽。",
        "dynasty": "宋",
        "collection_info": null
    },
    {
        "title": "颂古三十八首  其三○",
        "author": "释慧方",
        "content": "风信不来春色老，却忆后园馿吃草。\n满天明月赠行人，野客溪边归路早。",
        "dynasty": "宋",
        "collection_info": null
    },
    {
        "title": "颂古三十八首  其三一",
        "author": "释慧方",
        "content": "树倒藤枯笑未休，箇中谁解辨宗由。\n堂堂蹉路沩山老，空去空来一肚愁。",
        "dynasty": "宋",
        "collection_info": null
    },
    {
        "title": "颂古三十八首  其三二",
        "author": "释慧方",
        "content": "添得沩山笑转新，当时觌面已呈君。\n明招漏泄沩山句，无限风光付与人。",
        "dynasty": "宋",
        "collection_info": null
    },
    {
        "title": "颂古三十八首  其三三",
        "author": "释慧方",
        "content": "东岭西岩路暗通，有谁曾见老干峯。\n云门把手虽同步，白云飞盖月含空。",
        "dynasty": "宋",
        "collection_info": null
    },
    {
        "title": "颂古三十八首  其三四",
        "author": "释慧方",
        "content": "三种病兮二种光，法身于此露堂堂。\n时人不会箇中意，犹把法身谩度量。",
        "dynasty": "宋",
        "collection_info": null
    },
    {
        "title": "颂古三十八首  其三五",
        "author": "释慧方",
        "content": "滔滔无问说，只为太亲切。\n有谁曾共闻，山河齐漏泄。",
        "dynasty": "宋",
        "collection_info": null
    },
    {
        "title": "颂古三十八首  其三六",
        "author": "释慧方",
        "content": "云门透法身，分明语露亲。\n移步登山顶，峯高与月邻。",
        "dynasty": "宋",
        "collection_info": null
    },
    {
        "title": "颂古三十八首  其三七",
        "author": "释慧方",
        "content": "问佛还云是惠超，和根带子上枝条。\n春风浩浩难回避，发起干坤那一苗。",
        "dynasty": "宋",
        "collection_info": null
    },
    {
        "title": "颂古三十八首  其三八",
        "author": "释慧方",
        "content": "亲得摇来始息狂，风动荷花满座香。\n自从一得真归趣，无意凉人人自凉。",
        "dynasty": "宋",
        "collection_info": null
    },
    {
        "title": "偈颂二首  其一",
        "author": "释思业",
        "content": "昨日夜叉心，今朝菩萨面。\n菩萨与夜叉，不隔一条绵。",
        "dynasty": "宋",
        "collection_info": null
    },
    {
        "title": "偈颂二首  其二",
        "author": "释思业",
        "content": "勘破婆子，面青眼黑。\n赵州老汉，瞒我不得。",
        "dynasty": "宋",
        "collection_info": null
    },
    {
        "title": "偈",
        "author": "释守缘",
        "content": "绿暗红稀日，蜂忙蝶困时。\n本来真面目，一点不曾移。",
        "dynasty": "宋",
        "collection_info": null
    },
    {
        "title": "颂古",
        "author": "释守缘",
        "content": "世间无物可罗笼，独立嵯峨万仞峰。\n忽若有人猛推落，腾身云外不留纵。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释守仁",
        "content": "百千三昧，无量妙门。\n今日日庵不惜穷性命，只做一句子说与诸人。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释守仁",
        "content": "云从龙，风从虎，吹散江村寒露雨。\n丽天杲日绝纤埃，有路明明吞佛祖。\n物见主，眼卓竖。\n天边白雁送寒归，篱下黄华香半吐。",
        "dynasty": "宋",
        "collection_info": null
    },
    {
        "title": "颂古",
        "author": "释守仁",
        "content": "多方窃得破衣裳，壁倒篱坍没处藏。\n更有一般无頼汉，不曾同伴要分赃。",
        "dynasty": "宋",
        "collection_info": null
    },
    {
        "title": "台山婆话颂",
        "author": "释守仁",
        "content": "开箇灯心皂角铺，日求升合度朝昏。\n只因风雨连绵久，本利一空愁倚门。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释守仁",
        "content": "如舍利弗与么去，千人万人拦不住。\n优游自在涅槃城，步步莲华随足举。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释守仁",
        "content": "气直语直，眼亲手亲。\n峯峦竞秀，红紫争春。\n神通妙用施呈尽，要见国师犹隔津。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释守仁",
        "content": "相逢陪酒又陪歌，醉倒家中要我驼。\n驼到家中犹駡詈，不知醒后又如何。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释守仁",
        "content": "锯解秤锤，油煎石磉。\n两手擎来，有功者赏。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释守仁",
        "content": "凉宵爱月上危楼，几处笙歌几处愁。\n歌管未阑愁未歇，忽然天晓一时休。",
        "dynasty": "宋",
        "collection_info": null
    },
    {
        "title": "偈",
        "author": "释彦岑",
        "content": "今朝八月初五，好事分明为举。\n岭头漠漠秋云，树底鸣鸠唤雨。\n昨夜东海鲤鱼，吞却南山猛虎。\n虽然有照有用，毕竟无宾无主。\n唯有文殊普贤，住，住，我识得你。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释彦岑",
        "content": "胡孙吃毛虫，乌狗上佛殿。\n大地雪漫漫，澄江浄如练。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释彦岑",
        "content": "蛮奴赤脚上皇州，卖尽奇珍跨白牛。\n贪着市朝人作市，又随歌舞上官楼。\n多意气，好风流，月冷珠帘挂玉鈎。\n分明忘却来时路，百尺竿头辊绣毬。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释彦岑",
        "content": "岣嵝峯头神禹碑，字青石赤形模奇。\n无目仙人纔一见，便应抚掌笑嘻嘻。\n云暗苍龙化葛陂。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释彦岑",
        "content": "一桡打着这瞎汉，堪笑令犹行一半。\n竿头丝线钓鲸波，趯浪拏云犹是钝。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释彦岑",
        "content": "没踪迹处莫藏身，看来端是眼中尘。\n全机打破繫馿橛，棒头敲出玉麒麟。",
        "dynasty": "宋",
        "collection_info": null
    },
    {
        "title": "颂",
        "author": "释清",
        "content": "诸佛出身处，东山水上行。\n石压笋斜出，岸悬花倒生。\n举僧问云门：如何是诸佛出身处？门曰：东山水上行。",
        "dynasty": "宋",
        "collection_info": null
    },
    {
        "title": "颂",
        "author": "释了赟",
        "content": "赵州狗子无佛性，万迭青州藏古镜。\n赤脚波斯入大唐，八臂那咤行正令。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释慧温",
        "content": "拶出通身是口，何妨駡雨诃风。\n昨夜前村猛虎，咬杀南山大虫。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释慧温",
        "content": "释迦老子，四十九年坐筹帷幄。\n弥勒大士，九十一劫带水拖泥。\n凡情圣量，不能刬除。\n理照觉知，犹存露布。\n佛意祖意，如将鱼目作明珠。\n大乘小乘，似认橘皮为猛火。",
        "dynasty": "宋",
        "collection_info": null
    },
    {
        "title": "五位  其一",
        "author": "释慧温",
        "content": "正中偏，玉兔金乌落二边。\n丫角童儿骑黑象，三更穿过御楼前。",
        "dynasty": "宋",
        "collection_info": null
    },
    {
        "title": "五位  其二",
        "author": "释慧温",
        "content": "偏中正，过房之子初受命。\n金刚脚下昆崙奴，腰间也佩毗卢印。",
        "dynasty": "宋",
        "collection_info": null
    },
    {
        "title": "五位  其三",
        "author": "释慧温",
        "content": "正中来，无着当年访善财。\n瑠璃盘裏藏明月，异草山华处处开。",
        "dynasty": "宋",
        "collection_info": null
    },
    {
        "title": "五位  其四",
        "author": "释慧温",
        "content": "兼中至，不历僧祇超十地。\n虽然踏着旧家乡，更须知有深深意。",
        "dynasty": "宋",
        "collection_info": null
    },
    {
        "title": "五位  其五",
        "author": "释慧温",
        "content": "兼中到，天寒大雪长安道。\n五陵才子锦袍新，马蹄乱踏琼瑶草。",
        "dynasty": "宋",
        "collection_info": null
    },
    {
        "title": "呈高庵偈",
        "author": "释自圆",
        "content": "外国言音不可穷，起云亭下一时通。\n口门广大无边际，吞尽杨歧栗棘蓬。",
        "dynasty": "宋",
        "collection_info": null
    },
    {
        "title": "颂",
        "author": "释自圆",
        "content": "南北东西万万千，干坤上下两无边。\n相逢相见呵呵笑，屈指抬头月半天。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释清旦",
        "content": "三世诸佛不知有，一一面南看北斗。\n狸奴白牯却知有，云外金毛正哮吼。\n箇中隠显现全身，头头透脱无前后。\n拨转机轮向上关，八角磨盘空裏走。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释清旦",
        "content": "三脚馿子弄蹄行，步步相随不相到。\n树头惊起双双鱼，拈来一老一不老。\n为怜松竹引清风，其柰出门便是草。\n因唤檀郎识得渠，大机大用都推倒。\n烧香勘证见根源，粪埽堆头拾得宝。\n丛林浩浩谩商量，劝君莫谤先师好。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释清旦",
        "content": "世尊拈花，迦叶微笑。\n天际二轮，更相互照。\n若能截断老瞿昙，闭目黄河只一跳。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释清旦",
        "content": "荆棘林中宣妙义，蒺藜园裏放毫光。\n千言万语无人会，又逐流鶑过短墙。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释清旦",
        "content": "谁道先师无此语，焦尾大虫元是虎。\n胡蜂不恋旧时窠，猛将岂在家中死。\n急着眼，却回顾。\n若会截流那下去，匝地清风随步举。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释清旦",
        "content": "崄崖之处，无处插嘴。\n去却药忌，露当门齿。\n杈下放身舍命，箇裏如龙得水。\n三千里外赚吾来，捋虎鬚兮捉虎尾。",
        "dynasty": "宋",
        "collection_info": null
    },
    {
        "title": "偈",
        "author": "释慧观",
        "content": "前村落叶尽，深院桂花残。\n此夜初冬节，从兹特地寒。",
        "dynasty": "宋",
        "collection_info": null
    },
    {
        "title": "颂",
        "author": "释戒修",
        "content": "两轮举处烟尘起，电急星驰拟何止。\n目前不碍往来机，正令全施无表裏。\n丈夫意气自衝天，我是我兮你是你。",
        "dynasty": "宋",
        "collection_info": null
    },
    {
        "title": "偈",
        "author": "释渊",
        "content": "节近端午，乍晴乍雨。\n带累达磨眼睛，特地和泥合土。\n二祖不会承当，雪庭枉受辛苦。\n引得后代儿孙，各自开张门户。\n或放南山毒蛇，或作玄沙猛虎。\n雪峰连辊三毬，禾山一味打鼓。\n山僧检点将来，尽是葛藤露布。\n争如吃饭着衣，此外更无佛祖。\n阿嫂便是大哥妻，师姑元是女人做。",
        "dynasty": "宋",
        "collection_info": null
    },
    {
        "title": "临终偈",
        "author": "释渊",
        "content": "动静声色外，时人不肯对。\n世间出世间，毕竟使谁会。",
        "dynasty": "宋",
        "collection_info": null
    },
    {
        "title": "留题澹岩  其一",
        "author": "张滉",
        "content": "偷闲切欲访岩扃，恍若桃源洞裏春。\n平世自无忧国事，徘徊愁见避秦人。",
        "dynasty": "宋",
        "collection_info": null
    },
    {
        "title": "留题澹岩  其二",
        "author": "张滉",
        "content": "天然一穴透融光，广阔能容万顷篁。\n翻念尘寰苦炎热，人人付与一襟凉。",
        "dynasty": "宋",
        "collection_info": null
    },
    {
        "title": "李伯纪丞相挽诗二首  其一",
        "author": "张浚",
        "content": "苍苍安可料，旧德奄重泉。\n痛为黎民惜，谁扶大厦颠。\n英风摩日月，正气返山川。\n丙午功勋在，丰碑万口传。",
        "dynasty": "宋",
        "collection_info": null
    },
    {
        "title": "李伯纪丞相挽诗二首  其二",
        "author": "张浚",
        "content": "十相从明主，唯公望最隆。\n召周虽异迹，李郭本心同。\n未遇升天药，空余济世功。\n熏风歌吹咽，泪尽古城东。",
        "dynasty": "宋",
        "collection_info": null
    },
    {
        "title": "赠罗赤脚",
        "author": "张浚",
        "content": "学道由来不记年，啸歌风月在前缘。\n身心已到无尘处，疑是人间自在仙。",
        "dynasty": "宋",
        "collection_info": null
    },
    {
        "title": "诗一首",
        "author": "张浚",
        "content": "羣凶用事人心去，大义重新天意回。\n解使中原无左衽，斯文千古未尘埃。",
        "dynasty": "宋",
        "collection_info": null
    },
    {
        "title": "朝阳岩",
        "author": "张浚",
        "content": "已觉云天阔，风声四面凉。\n路幽迟晚日，岩古浥流香。\n客舍长年静，渔舟底事忙。\n相逢贤太守，不用管弦将。",
        "dynasty": "宋",
        "collection_info": null
    },
    {
        "title": "登道观",
        "author": "张浚",
        "content": "苍髯野褐予甚古，萝月桂风谁为贫。\n当户蛟龙森汉柏，隔江鸡犬隠秦人。\n好山如画能留客，宝鼎藏丹不计春。\n更上高亭问玄鹤，莫教诗眼有纤尘。",
        "dynasty": "宋",
        "collection_info": null
    },
    {
        "title": "诗一首",
        "author": "张浚",
        "content": "三相当年镇庙堂，江山草木亦增光。\n一时主宰权衡重，千古人间姓字香。",
        "dynasty": "宋",
        "collection_info": null
    },
    {
        "title": "赞喻弥陀掩遗骸",
        "author": "张浚",
        "content": "刀兵劫海苦漫漫，原野遗骸葬若干。\n尽大地人须荐取，眼睛突出髑髅寒。",
        "dynasty": "宋",
        "collection_info": null
    },
    {
        "title": "偈",
        "author": "张浚",
        "content": "教外单传佛祖机，本来无悟亦无迷。\n浮云散尽青天在，日出东方夜落西。",
        "dynasty": "宋",
        "collection_info": null
    },
    {
        "title": "过严子陵钓台二首  其一",
        "author": "张浚",
        "content": "古木笼烟半锁空，高台隠隠翠微中。\n身安不羡三公贵，宁与渔樵卒岁同。",
        "dynasty": "宋",
        "collection_info": null
    },
    {
        "title": "过严子陵钓台二首  其二",
        "author": "张浚",
        "content": "中兴自是还明主，访旧胡为属老臣。\n从古风云由际会，归欤聊復养吾真。",
        "dynasty": "宋",
        "collection_info": null
    },
    {
        "title": "还张德远书币题诗蔬圃壁间",
        "author": "苏云卿",
        "content": "多年别作一番风，谁料声名达帝聪。\n自有时人求富贵，莫将富贵污苏公。",
        "dynasty": "宋",
        "collection_info": null
    },
    {
        "title": "嘲宰相赏花",
        "author": "张隠",
        "content": "位乖燮理致伤残，四面墙匡不忍看。\n正是花时堪下泪，相公何必更追欢。",
        "dynasty": "宋",
        "collection_info": null
    },
    {
        "title": "书弋阳馆",
        "author": "陈康伯",
        "content": "忆昨东京拜相时，武夫前导争驱驰。\n上奉天子一人命，下率百寮罗纲维。\n泰阶赐膳侑金币，上食供进黄门赍。\n夜来胡尘犯边土，手握亿万兵擒虏。\n挥扬杀气横九秋，指挥猛将皆貔虎。\n八荒扫荡沙漠空，旋师奏凯明皇宫。\n英雄富贵皆长事，辞荣解绶归兴浓。\n白石如玉泉如酥，河清海晏乐耕锄。\n雉鸣麦秀花卉敷，亲朋会合情欢娱。\n有子可教孙可训，有书可读田可租。\n常愿年丰五谷登，斯民安堵心则愉。",
        "dynasty": "宋",
        "collection_info": null
    },
    {
        "title": "题龟峯",
        "author": "陈康伯",
        "content": "形势如龟禀赋奇，昂头曳尾向溪湄。\n石色烝霞红甲润，苔痕湿雨绿毛垂。\n恍如献瑞在官日，犹似呈书出洛时。\n千秋矻立层霄表，寿比乔松可等期。",
        "dynasty": "宋",
        "collection_info": null
    },
    {
        "title": "题闽县西湖",
        "author": "陈康伯",
        "content": "凿开百顷碧融融，颍上钱塘约略同。\n杨柳两堤连绿荫，芰荷十里馥香风。\n波涵翠巘层层出，潮接新河处处通。\n舆诵载涂农事起，从今岁岁作年丰。",
        "dynasty": "宋",
        "collection_info": null
    },
    {
        "title": "送叶守",
        "author": "陈康伯",
        "content": "海国民皆兴礼义，潢池盗已息干戈。\n农桑四境丰年屡，箫鼓千村叶气多。",
        "dynasty": "宋",
        "collection_info": null
    },
    {
        "title": "句",
        "author": "扬无咎",
        "content": "陈迹千年在，斯人百代无。",
        "dynasty": "宋",
        "collection_info": null
    },
    {
        "title": "双鱼花",
        "author": "朱翌",
        "content": "物生本不同，所贵以形似。\n如何小草间，或作潜渊类。\n宛然花叶分，有此尾鬣备。\n如以柳贯腮，十百共一蒂。\n可肩比目鳞，与世为上瑞。\n稽首蓬莱宫，愿附花鸟使。",
        "dynasty": "宋",
        "collection_info": null
    },
    {
        "title": "送山芥与徐稚山",
        "author": "朱翌",
        "content": "北风撼坤轴，飞雪封高崖。\n万草坐冻死，不復存根荄。\n蔚然苍山底，有此紫玉钗。\n本无尘土侵，宁畏霜霰埋。\n偶为樵牧知，遂与薇蕨偕。\n坚瘦故耐久，苦森终怒俳。\n未免一时出，肯事众口谐。\n可以寄乐天，时供八关斋。\n可以送庾郎，三九代食鲑。\n朱门厌燖煼，嘉蔬日谁差。\n飞觞失行次，可口相推排。\n尔来走缾罂，遂费登山鞋。\n文昌列宿光，骑省后人佳。\n居官乃退步，养气能实骸。\n一箸须子同，苦硬求吾侪。",
        "dynasty": "宋",
        "collection_info": null
    },
    {
        "title": "淮人多食蛙者作诗示意",
        "author": "朱翌",
        "content": "淮人为水族，庖脍亦已巧。\n田间有鸣鸡，性命得自保。\n吴人口垂涎，捕取穷浩渺。\n于吴产或多，于淮求则少。\n要之业境会，食债良自绕。\n予也家淮南，游吴尝草草。\n平生下箸处，但觉皆羊枣。\n不论赤鯶公，亦及长鬚老。\n何况鼓吹部，可作钟鼎宝。\n世间多空中，所见徒有表。\n至美不外示，鱼鼈岂皆好。\n君看十月鹑，羽翼甚轻矫。\n变化须臾间，不念旧池沼。\n食鹑乃无言，食蛙或颦愀。\n鹑蛙等无二，妄想自颠倒。\n舌根无尽期，所得在一饱。\n哀哉南路徐，食方说燖煼。\n但俱供芋羹，不必着锦袄。\n较之食疮痂，岂但能稍稍。",
        "dynasty": "宋",
        "collection_info": null
    },
    {
        "title": "游月岩诗",
        "author": "朱翌",
        "content": "赫日方正中，忽见第二月。\n老木盘硬枝，扶疏真桂叶。\n烟云成显晦，弦望靡盈阙。\n初无大小余，可以历没灭。\n但能照行人，千古此山侧。\n却笑天上轮，昼夜不停辙。",
        "dynasty": "宋",
        "collection_info": null
    },
    {
        "title": "张翰惠书告窘",
        "author": "朱翌",
        "content": "伯龙营什一，抚掌鬼在侧。\n燕公铸横财，地下万炉执。\n贫富有物司，得失难智索。\n我今竟日餐，或待门生设。\n朝园斸菜根，暮火团松节。\n黄奶坐上座，方兄行禁谒。\n安能决余波，可以润子箧。\n俯视腰一围，何时解三篾。\n荐福纵有碑，震雷即惊裂。\n读我送穷文，还君乞米帖。",
        "dynasty": "宋",
        "collection_info": null
    },
    {
        "title": "与刘令食枸杞",
        "author": "朱翌",
        "content": "周党过仲叔，菽水无菜茹。\n我槃有枸杞，与子同一箸。\n若比闵县令，已作方丈富。\n但令齿颊香，差免腥羶污。\n我寿我自知，不待草木辅。\n政以不种勤，日夕供草具。\n更约傅延年，一饭美无度。\n解衣高声读，苏陆前后赋。",
        "dynasty": "宋",
        "collection_info": null
    },
    {
        "title": "王令收桂花蜜渍埳地瘗三月启之如新",
        "author": "朱翌",
        "content": "桂花老月窟，堕地散金蕊。\n长忧风雨余，失此香旖旎。\n抚树三叹息，留花姑少俟。\n枕中有仙方，解使香不死。\n蜜蜂喜输粮，余润获渐靡。\n瘗深阅三月，发覆验封玺。\n虚堂习新观，博山为频启。\n初从鼻端参，忽置秋色裏。\n氤氲缥缈间，可以降月姊。\n自兹闻四时，何止名七里。",
        "dynasty": "宋",
        "collection_info": null
    },
    {
        "title": "与郭令步至城下见田间稻秧已可插慨然有感示郭令",
        "author": "朱翌",
        "content": "端居倦来往，春去谁与娱。\n眷眷斗升米，翛翛东南都。\n薄暮喜穿屐，同游又吾徒。\n念昔始经此，污邪祝满车。\n及今几何日，立苗还欲疏。\n怀新舞翠剡，生意蔚以舒。\n吾生将安之，土偶之与俱。\n清夜梦乡曲，未觉田园芜。\n他时招子归，把锄春雨余。",
        "dynasty": "宋",
        "collection_info": null
    },
    {
        "title": "重午菊有花遂与菖蒲同采",
        "author": "朱翌",
        "content": "菖蒲秀端午，黄花作重阳。\n万物各时行，半岁遥相望。\n云何忽并开，相与同一觞。\n仙人九节杖，东坡一枝香。\n洗去仲夏热，如逢晚秋霜。\n均是酒中物，俱使吾年长。\n莫夸雨露私，勿笑草木狂。\n登高阅竞渡，乐哉未渠央。",
        "dynasty": "宋",
        "collection_info": null
    },
    {
        "title": "竞渡示周宰",
        "author": "朱翌",
        "content": "英英屈大夫，遗骨沦湘湄。\n楚人念何深，叫空冤水妃。\n虽无些词招，顾有铙鼓悲。\n忆昨上巳日，纵观金明池。\n突殿隠负鳌，长桥低卧蜺。\n诸公贵人来，珠幢绀幰随。\n两军各气焰，万楫生光辉。\n龟鱼戢影避，虎龙挟翼飞。\n想当大军后，益觉游子稀。\n况我中兴君，高拱绝宴嬉。\n羁人老淮楚，古寺临长溪。\n节物亦撩人，风俗自随时。\n往来两舴艋，规模具体微。\n邑人乐丰年，聚观眼不移。\n捐金赏先至，顿足助绝驰。\n在昔攻战具，今但娱羣儿。\n因而语兵法，可以威四夷。\n八宝水中央，大海压左圻。\n其中椎剽姦，连舰扬鼓旗。\n先事能预防，在易则见几。\n作诗示周郎，赤壁有成师。",
        "dynasty": "宋",
        "collection_info": null
    },
    {
        "title": "竹枕",
        "author": "朱翌",
        "content": "方床洗湘斑，夏簟织蕲笛。\n谁与同卧起，青奴甚相得。\n嘉哉直节君，契分近愈密。\n深林捕猫头，乃復枕上膝。\n直从无热天，径下清凉国。\n早晚报平安，一觉我自适。\n梦中从我游，子猷推第一。",
        "dynasty": "宋",
        "collection_info": null
    },
    {
        "title": "西园月夜竹影满堂",
        "author": "朱翌",
        "content": "良夜天彻幕，林间月如筛。\n解与竹传神，月娥真画师。\n东坡元不死，鹤驾相追随。\n习气未扫除，戏笔聊一麾。\n调和水墨匀，幻出虬龙枝。\n图成不挂壁，掷地容俯窥。\n欲进復小却，尚虑鞋底泥。",
        "dynasty": "宋",
        "collection_info": null
    },
    {
        "title": "初直省宿",
        "author": "朱翌",
        "content": "薄暮欣暑退，吏散列闲屋。\n冰厅冷如水，孤坐一巾幅。\n久绝青绫赐，仅免床下伏。\n何尝语丁宁，但愧头蓄缩。\n频年耗太仓，初夜费官烛。\n枕书倦已抛，梦蝶来更速。\n咍台到天明，从人笑列宿。",
        "dynasty": "宋",
        "collection_info": null
    },
    {
        "title": "次韵胡明仲见寄",
        "author": "朱翌",
        "content": "去年玉笋班，仰视见櫑具。\n论事似陆贽，任事似裴度。\n今年起衡山，出守非不遇。\n床头看周易，象在益长裕。\n解琴须更张，谋国乃疾固。\n要开天地炉，更使万物铸。\n可怜冰氏子，大似铁鑪步。\n自谓乐于贫，公乃知其素。\n来删城旦书，聊免吏部注。\n祝公早来朝，为上宽北顾。",
        "dynasty": "宋",
        "collection_info": null
    },
    {
        "title": "送张巨山",
        "author": "朱翌",
        "content": "天方六月暑，君有千里行。\n相从苦不款，惜别难为情。\n发轸子胥山，落帆石头城。\n火云午尤奇，水风晚更清。\n辉辉萤自烛，嘒嘒蝉争鸣。\n今代太史氏，昔者兰台英。\n人如晋宋间，诗与颜谢并。\n吾君志恢復，求士出至诚。\n玉堂紫微省，待子来经营。",
        "dynasty": "宋",
        "collection_info": null
    },
    {
        "title": "七月十四夜月分韵得明字",
        "author": "朱翌",
        "content": "澹澹烟覆渚，呜呜角收声。\n白毫万丈光，下注千山倾。\n良夜三五时，玉楼十二城。\n皇天老眼开，碧湛双瞳睛。\n窥我读书窗，徘徊到天明。\n风从树头来，挟我入太清。\n飞萤转蒿丛，熠耀徒营营。\n露气下庭宇，秀爽凌冠缨。\n以兹无尽景，对此不平鸣。\n不如使云遮，寂历忘吾情。",
        "dynasty": "宋",
        "collection_info": null
    },
    {
        "title": "有感",
        "author": "朱翌",
        "content": "退之传毛颖，步骤过迁固。\n当时不入眼，怪笑且惊怖。\n柳州极不平，裁书细说喻。\n浮云蔽两曜，凭虚亦暂驻。\n何伤黄道行，终古元气聚。\n呜呼古今一，吾其秘缃素。",
        "dynasty": "宋",
        "collection_info": null
    },
    {
        "title": "晓上乌石滩",
        "author": "朱翌",
        "content": "急滩上水船，进寸辄退尺。\n老夫敢稳坐，解衣起佐刺。\n凡我同舟人，有力俱不惜。\n已济各相贺，可以正枕席。\n反观顺流人，如电亦如射。\n艰难与快意，等是时行役。\n月落东方明，云收远山碧。\n翩然两白鹭，过眼已无迹。\n天地正尔宽，何苦自跼蹐。\n脱带且腰舟，歇我履一隻。",
        "dynasty": "宋",
        "collection_info": null
    },
    {
        "title": "章质夫帅广时以酒六壶寄东坡于惠州书到而酒不至东坡有诗传在人口思召作广东漕翌适居曲江亦惠六尊且云吾家故事也为作此诗",
        "author": "朱翌",
        "content": "西枢镇番禺，绍圣之初年。\n覆露落南人，雅意极周旋。\n六尊南海春，万里罗浮仙。\n先生洗破觥，使者张空拳。\n五十有六字，至今星斗悬。\n君持泽国节，我赋囚山篇。\n欣然故事修，要使家法传。\n礼等百牢我，情均一觞天。\n夜来灯有花，不忧爨无烟。\n但恨语无味，何以追昔贤。",
        "dynasty": "宋",
        "collection_info": null
    },
    {
        "title": "三月旦行园",
        "author": "朱翌",
        "content": "我柳已飘絮，我笋亦上竹。\n雪毡密盖地，犊角横入屋。\n兹辰略行园，喜色动眉绿。\n炎荒异中原，气候少清淑。\n一日具四时，旦暮变寒燠。\n而我于此间，兀若蚕上簇。\n但爱草木长，遂使杖屦熟。\n喜甚得小诗，意断语不续。\n尚可羊何和，不用唐衢哭。\n诸公幸无事，来不待休沐。\n床敷三百棋，胜负任反覆。",
        "dynasty": "宋",
        "collection_info": null
    },
    {
        "title": "饭大涌泉入紫微洞洞乃余寻出",
        "author": "朱翌",
        "content": "山川有佳处，神物严守卫。\n自非夙有因，孰敢发其秘。\n众壑拥流泉，青间见白沸。\n洗我杖与屦，时作深入计。\n要须乡道先，行与老人值。\n指我洞壑已，忽不知所诣。\n斸荒刬巨石，稍去眼中翳。\n豁然大厦开，位可百人置。\n嵌严一日出，自此沓游骑。\n开山属老夫，爱山必同类。\n甚畏长风寒，当暑皆敛袂。\n欢伯遂行登，相引入胜地。",
        "dynasty": "宋",
        "collection_info": null
    },
    {
        "title": "岁乙丑余年四十有九矣因诵太白四十九年非一往不可復之句次其韵",
        "author": "朱翌",
        "content": "南来不赢粮，随身一竿竹。\n四年钓曹溪，溪水香可掬。\n求方驻隙驹，辟谷起黄独。\n五十止欠一，何地可归宿。\n今晨祖师前，一掷杯珓卜。\n去以六月息，来期七日復。\n往事一局棋，信手不必覆。\n吾生行休矣，自此生处熟。",
        "dynasty": "宋",
        "collection_info": null
    },
    {
        "title": "题刘宪十君子轩",
        "author": "朱翌",
        "content": "北极元轩气，受命惟尔独。\n四方散子孙，万里异闽蜀。\n戴谱六十一，岩谷无遗录。\n段记三十九，冥搜出隠伏。\n世若不尽见，谁为合其族。\n儒林老丈人，与世谈无欲。\n开轩延十君，跪坐进三沐。\n高低列云来，新旧间伯叔。\n团栾十家春，门户各清肃。\n客至为卷帘，赞名问寒燠。\n一见伯玉辈，遂使季子服。\n我欲作竹史，就君求品目。",
        "dynasty": "宋",
        "collection_info": null
    },
    {
        "title": "予居曲江五年今岁又暮慨然有感",
        "author": "朱翌",
        "content": "坐对研旁峰，卧阅屏上山。\n一事不挂心，万病方穷源。\n吾君礼南郊，吾母望北还。\n一岁几得书，五年阙问安。\n是自取之尔，尚復何所言。\n手种庭下梅，花开聊喜欢。\n繫日既无术，缩地良独难。",
        "dynasty": "宋",
        "collection_info": null
    },
    {
        "title": "寄江东王端明",
        "author": "朱翌",
        "content": "德人大江南，壶歌温玉帐。\n三岁丰年玉，民倚嵩华壮。\n政碑满七尺，赐盖高一丈。\n平生诗有声，行与李杜抗。\n余力到行草，妙合晋人样。\n如此未赐环，颇復辜众望。\n前时幕下生，今作倚门骯。\n故国动远思，一夜清江涨。\n身如龟甲卷，书自鱼乙放。\n南风造新凉，爽气来迭嶂。\n壶觞得自引，茵鼎保无恙。\n愿公介厚禨，中卣调秬鬯。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其一",
        "author": "朱翌",
        "content": "战休左触氏，梦破大槐国。\n肝胆方一家，燕越非异域。\n是中路坦平，本自无降陟。\n干坤有干坤，无极復无极。\n海角尽东南，天门洞西北。\n万里无寸草，何人不相识。\n亦有鼓刀儿，大烹举铜鬲。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其二",
        "author": "朱翌",
        "content": "问学要根柢，文章忌雷同。\n字求反切当，义用训诂通。\n纵之逼论剑，收之入檀弓。\n平生苦我心，不如作一农。\n林间潇洒侯，川上赤鯶公。\n姑从贤者乐，勿笑鄙夫空。\n秋宵引佳月，暑昼追凉风。\n如此了一生，我其塞上翁。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其三",
        "author": "朱翌",
        "content": "戏语陇头子，与若本等夷。\n朱紫强包裹，本非我所宜。\n失脚落番山，杳杳随风吹。\n将买二顷田，树以枳棘篱。\n还我本来面，度今正其时。\n此策我自决，欲问其从谁。\n譬彼沈疴人，忽然饮上池。\n穷命可抵虎，宁畏山林魑。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其四",
        "author": "朱翌",
        "content": "老火已退师，寓客不忧瘴。\n静坐窥物理，一一见情状。\n用起举拂子，功成卓拄杖。\n五行更主事，衰绝变生王。\n此身属造物，穷健胜美恙。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其五",
        "author": "朱翌",
        "content": "厌晴思滴沥，闵雨思开霁。\n姑欲快吾私，岂暇计丰岁。\n身如姑射山，物物无疵疠。\n可笑建除家，卜日论开闭。\n堂堂百年中，顾已阅半世。\n徭蜑且友朋，百粤即鲁卫。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其六",
        "author": "朱翌",
        "content": "子房悯浊世，意欲一洗为。\n五日老人约，何乃数后期。\n功成去学仙，辟谷从清羸。\n岂不知自苦，反覆加深维。\n志士极钻仰，坚高今益弥。\n是为万世法，何止帝者师。\n宁知取履时，几欲真殴之。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其七",
        "author": "朱翌",
        "content": "兹辰驭北风，所至有东道。\n把袂问浮邱，馈芝走商皓。\n着裙拜木公，献宝出富媪。\n气平四大和，以此可却老。\n长生等终古，彭祖是亦夭。\n有客诣理窟，相过或谈妙。\n再拜有所乞，乞我如瓜枣。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其八",
        "author": "朱翌",
        "content": "南来走炎荒，北归定寻思。\n一生困坎壈，忧患真吾师。\n堂中木上座，万里唯尔随。\n方幸得良喜，那肯怀秋悲。\n但令今可行，勿愧论少卑。\n少时不解事，日日荒于嬉。\n投老又懒惰，得一或十遗。\n戏我过此生，造物真小儿。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其九",
        "author": "朱翌",
        "content": "中夜念凉天，搔首坐待旦。\n北风鸣屋角，此怀忽凄断。\n儿曹计伏腊，极力供井爨。\n忆昔冬来南，骨肉遣星散。\n念兹岂人为，稍定理丝乱。\n呻吟裘氏地，皆是儒与缓。\n往语执金刚，勉力守门闬。\n倒囊留一钱，且免用鞭算。",
        "dynasty": "宋",
        "collection_info": null
    },
    {
        "title": "十月旦读子美北风吹瘴疠羸老思散策之句初寮尝作十诗因次其韵  其一○",
        "author": "朱翌",
        "content": "囚山无他谋，治生出下策。\n载之百漏船，吹以无孔笛。\n一饱久定矣，誓不为欣戚。\n家山天一方，何地休行役。\n天其调伏予，中岁遭远谪。\n养成一牯牛，露地见纯白。",
        "dynasty": "宋",
        "collection_info": null
    },
    {
        "title": "寄无锡诸蒋",
        "author": "朱翌",
        "content": "夜帆起奔牛，乌竿鸣五两。\n百年几寒暑，两岁五来往。\n竟不到惠山，闲日真难享。\n闻道山中泉，煮茗蒙珍赏。\n当年京浙递，不洗牛李党。\n故人在邑中，乃汉三径蒋。\n欲击月下门，正想鼻雷响。\n兹山君常到，此约吾又爽。\n且復卜后来，归程一阳长。",
        "dynasty": "宋",
        "collection_info": null
    },
    {
        "title": "王承可有招隠黄龙之意",
        "author": "朱翌",
        "content": "通途无宁轨，世网阔遮逻。\n九迁食肉荣，一饷在堂贺。\n泥深迹逾深，时过事亦过。\n要之钟鼎饱，不及薇蕨饿。\n吾知此理明，甘作蚁旋磨。\n丈夫当勇决，勿使良便蹉。\n黄龙百丈间，山围天几大。\n往丐一椽茅，抚枕得高卧。\n不能赓梁噫，且復翻屈些。\n卖药足生理，故是伯休那。\n当年白鸟盟，肯为青衫破。\n微官亦漫尔，弃去不啻唾。\n王子里中人，到处成稳坐。\n傥不食前言，扁舟在公左。",
        "dynasty": "宋",
        "collection_info": null
    },
    {
        "title": "罗巨济闢学之西序为轩以奉板舆之乐余名之曰难老轩",
        "author": "朱翌",
        "content": "龟息六用藏，禽戏两翼张。\n俯仰何自苦，要与宇宙长。\n深山具竈火，煮沙烹硫黄。\n此又出下策，中干外徒强。\n我有不朽计，事具泮水章。\n佳哉罗江东，意师张曲江。\n重席坐日永，脱屦来雁行。\n举盏醉六经，抵掌谈三王。\n青云去一蹴，寿域开八荒。\n始知吾道中，大有却老方。\n以此施其母，何疑寿而康。\n煌煌忘忧花，秀色迎朝阳。\n愿子多酿酒，容我时登堂。",
        "dynasty": "宋",
        "collection_info": null
    },
    {
        "title": "径山白虎寺诗",
        "author": "朱翌",
        "content": "绕郭寻好山，直北得覩径。\n一重復一掩，间度略彴峻。\n溪声出左方，环玦步相应。\n万木俨扶持，四山拥清润。\n高疑星可摘，况乃斗之分。\n诸公恨到晚，六月宜问信。\n颇闻开山老，说法起众病。\n坐受于菟降，了不怀寸刃。\n山僧诧神通，辩口纷若磬。\n我岂必胜哉，渠自有佛性。",
        "dynasty": "宋",
        "collection_info": null
    },
    {
        "title": "告春亭诗",
        "author": "朱翌",
        "content": "东皋有佳致，中夜雨一犁。\n喜笑作春声，麦块青欲齐。\n浅濑发清响，陈根出新夷。\n红情颜未破，翠颦眉上低。\n练巾已堪岸，藜杖始一携。\n殷勤遗好音，胡卢来劝提。",
        "dynasty": "宋",
        "collection_info": null
    },
    {
        "title": "送郑公绩赴试金陵  其一",
        "author": "朱翌",
        "content": "庭槐着老花，佳兴渺澄江。\n束书望故国，飞帆响篷窗。\n白袍看先登，唾手筑受降。\n从风靡彊燕，举火烛老庞。\n秋天鸿鹄高，惊到中迭双。\n闺人侈宵占，玉虫缀灯缸。",
        "dynasty": "宋",
        "collection_info": null
    },
    {
        "title": "送郑公绩赴试金陵  其二",
        "author": "朱翌",
        "content": "君到洗沐已，蜡屐款北山。\n吾祖山中人，凛然千载颜。\n其旁马鬣封，近去龙衮间。\n通鑑恰施行，新经宜少删。\n世上有公议，渠自明忠姦。\n物情有报復，天道则好还。",
        "dynasty": "宋",
        "collection_info": null
    },
    {
        "title": "送郑公绩赴试金陵  其三",
        "author": "朱翌",
        "content": "昨日天子诏，痛念并州儿。\n傥有长毂动，何忧折棰笞。\n似闻当宁叹，颇牧今何之。\n岂惟一方痛，其势又类腓。\n策士仍三年，侧席收六奇。\n谁当挽天河，洗出中兴碑。",
        "dynasty": "宋",
        "collection_info": null
    },
    {
        "title": "送郑公绩赴试金陵  其四",
        "author": "朱翌",
        "content": "笔端忘杻械，舌本贵温润。\n明明获麟书，作世大龟镜。\n哀哉束高阁，斯文久不胜。\n皇天开老眼，牵復首拜命。\n秋来举子场，谁领斯文印。\n向来鍼膏肓，必古司农郑。",
        "dynasty": "宋",
        "collection_info": null
    },
    {
        "title": "送郑公绩赴试金陵  其五",
        "author": "朱翌",
        "content": "念我答飒久，区区劳此生。\n借屋就瞿昙，长湖绕厢潆。\n未了文字债，截蒲坐纵横。\n天公喜相我，贶以秋风清。\n他年载兼两，策勋首短檠。\n饥吟愧峨冠，谁知此心倾。",
        "dynasty": "宋",
        "collection_info": null
    },
    {
        "title": "送郑公绩赴试金陵  其六",
        "author": "朱翌",
        "content": "孤城挟龙虎，盘礴纳万象。\n冯夷遵节制，旦暮过稽颡。\n君今搦寸毫，意与孤鸿往。\n雄豪揽千古，光彩发万丈。\n忆昨吏三年，到今余梦想。\n古寺壁间名，劳君拂蛛网。",
        "dynasty": "宋",
        "collection_info": null
    },
    {
        "title": "送郑公绩赴试金陵  其七",
        "author": "朱翌",
        "content": "我缾无储粟，世累如缀缨。\n读书寡见功，一饱不可营。\n鳞差四百指，习惯啼饥声。\n天岂私贫我，客气略已平。\n安能事计然，且復师渊明。\n傥有故人问，但如诗所称。",
        "dynasty": "宋",
        "collection_info": null
    },
    {
        "title": "送郑公绩赴试金陵  其八",
        "author": "朱翌",
        "content": "高轩过我数，相对心迹清。\n共乘殿角凉，剧谈新月生。\n稍作莲芡费，久绝壶觞倾。\n告我买夜航，幞被催宵征。\n秋晚破敌归，连营稍休兵。\n青云付一蹴，齐晋多世卿。",
        "dynasty": "宋",
        "collection_info": null
    },
    {
        "title": "豹隠轩诗",
        "author": "朱翌",
        "content": "金钱晕花山中奇，七日雾雨人不知。\n一朝跃出从于菟，毛羣惊骇光陆离。\n钓竿在手身在野，未用声名动天下。\n久幽则见理则然，世间岂有终藏者。\n道人见笑皮为灾，羔裘要袖孰剪裁。\n男儿独患无文尔，圣世何忧不遇哉。",
        "dynasty": "宋",
        "collection_info": null
    },
    {
        "title": "羣玉亭",
        "author": "朱翌",
        "content": "泗滨石窟如蚁族，巧匠琢山如琢木。\n不问人家与官舍，轩窗随分作岩谷。\n符离城东石更多，天划神刓相倚绿。\n当年来过玉局翁，拄杖敲门步幽麓。\n翼然危屋谁所兴，赐以嘉名号羣玉。\n翁家自有小仇池，壶中九华伴孤独。\n经行趣尚绝世姿，丑好例皆蒙纪录。\n银鈎烂烂照无穷，走马来看僵立仆。\n是时官梅香正阑，亦有海棠红映肉。\n老翁盖棺二十年，世上遗编数遭狱。\n只今见字如见人，满眼清风乱庭竹。\n想当入海期汗漫，云车屡下仙山曲。\n仙山缥缈虚无间，我欲凭之两黄鹄。",
        "dynasty": "宋",
        "collection_info": null
    },
    {
        "title": "大雪",
        "author": "朱翌",
        "content": "汉时长安雪一丈，少陵有诗不吾诳。\n今年广陵雪一尺，忍寒长作缩龟状。\n从来穷巷说多泥，自是泥深劳拄杖。\n闭门不出动经旬，出门无路将何向。\n故人乃遗咫尺书，远祝长鬚问无恙。\n湿薪如桂米如珠，有突不黔旦逾望。\n但携古鼎烧黄连，香穗流珠凝碧帐。\n𡷾崒窗间石数峰，气凌太华嵩衡上。\n黄杨冬青压余滋，碧幢羽盖排仙仗。\n蒿庐頼有此清绝，兴来何用山阴访。\n飞鸿似带燕山书，重冰怕结黄河浪。\n玄冥得意愈自娇，岁律回春未全壮。\n吾君曲轸天下寒，语到三军真挟纩。\n自怜难备绝域使，规模但可山中相。\n起来举手祝羲车，何日金篦开眼障。",
        "dynasty": "宋",
        "collection_info": null
    },
    {
        "title": "溪南大雪示常子正",
        "author": "朱翌",
        "content": "王者有德琪树生，兵马欲洗银瓮出。\n天将以宝奠中原，何用真如传恍惚。\n沙寒汀冷鹭啄冰，藻暖饵香鱼近罾。\n梅花抱蕊不肯吐，敛衽且让天花升。\n朱门歌呼正围妓，江上猎围飞铁骑。\n惟有书生无所为，下帷煮茗候汤沸。",
        "dynasty": "宋",
        "collection_info": null
    },
    {
        "title": "用禁物体书雪",
        "author": "朱翌",
        "content": "宵分猎猎风翻帏，平明漫漫雪拥扉。\n高妆老树枝不举，深压野麰根渐肥。\n削平履迹顷刻尽，吹落杨花从来稀。\n饥乌大有在陈厄，循阶入户冷不飞。\n我曾倚頼东风暖，驱儿出市典衲衣。\n不料玄冥贾余勇，小窗无地逃寒威。\n起来砖炉荐软火，敢营肉阵张妓围。\n认香寻梅亦不恶，敲冰煮茗宁皆非。\n扫除习气几时了，忍寒琢句声益微。\n东坡先生六一老，当年格法谁遵依。\n不量吾力效跛蹩，从今望炙晴檐晖。",
        "dynasty": "宋",
        "collection_info": null
    },
    {
        "title": "韩干二马图",
        "author": "朱翌",
        "content": "飞龙翔麟夜不关，房星之精下人间。\n一鸣堕地势千里，四十万匹中如山。\n皇天生此意何在，天意有在平百蛮。\n百蛮款塞皆稽首，干戈包尽于菟斑。\n剪成三鬃代官字，濯之太液登王闲。\n紫坛谒天五使出，玉辂扶日双轮还。\n宝鞭不用绣鞯稳，扇筤前开曲盖弯。\n方知徐行备天仗，绝胜疾走周人寰。\n开元距今四百载，人物风流无一在。\n如何两骥今尚存，好手传神能不坏。\n请从此画究规模，便见当时似三代。",
        "dynasty": "宋",
        "collection_info": null
    },
    {
        "title": "人日雪",
        "author": "朱翌",
        "content": "天公号令今年早，阿香动地连催晓。\n今朝纔及七日人，却见长空六花扰。\n我独砖炉坐画灰，扶杖出门愁屐倒。\n细挑生菜羹鼎香，落尽梅花妆额巧。\n诗成思发在花前，更愿晴多怕晴少。\n君不见贞观有道几成康，谁其致此唐文皇。\n一时献纳尽豪杰，郑公臣征尤激昂。\n当年入见适此时，见谓人日宜相当。\n有如此人当此日，整顿干坤纔顷刻。",
        "dynasty": "宋",
        "collection_info": null
    },
    {
        "title": "夜梦与罗子和论药名诗",
        "author": "朱翌",
        "content": "钻破故纸我拙计，该贯众史子得意。\n籤排百部象齿悬，陟釐万张蝇头字。\n分甘遂如百两金，作苦躭成五车记。\n地锦天花出妙机，琼田水英生爽气。\n诗成欲度甫白前，冠弹请继王阳起。\n天门冬夏鸢尾翔，香芸台阁龙骨蜕。\n任真朱子老无用，得时罗君政如此。\n今宵月白及风清，想君不作呼卢会。\n泉石膏肓肯过予，饮量定能加五倍。",
        "dynasty": "宋",
        "collection_info": null
    },
    {
        "title": "吴道子华清宫图",
        "author": "朱翌",
        "content": "霜清十月天无风，行宫缥缈祥云中。\n重重绣岭光相通，庄严具足无遗功。\n泉鸣三汤春蒙蒙，合欢皂荚双垂红。\n人间尘垢一洗空，玉声璆然出房栊。\n鸾吟凤舞纷层空，岂不大胜游月宫。\n向非道子妙绝笔，那见开元全盛日。\n槎牙老木青铜柯，坡陀巨石苍玉质。\n石言木应若何闻，阿房兴废纔顷刻。\n乃知吴生有深意，一时心事能貌出。\n臣非丹青好画师，臣以画谏乃其职。\n此山此事姑置之，此画当今须第一。",
        "dynasty": "宋",
        "collection_info": null
    },
    {
        "title": "观猎会图",
        "author": "朱翌",
        "content": "一日射雉六十三，命中要是人所难。\n一日射虎三十六，骁勇无前谁不伏。\n沙平草软雪泥干，手拓弓弦腰两镞。\n祥麟选马捷若龙，翻身已堕双飞鹄。\n拜贺将军箭有神，摩旗拍鼓轰相逐。\n锦褾大袖挂虚堂，勇夫视之心发狂。\n不如缓带毡车上，举酒割鲜殊不忙。",
        "dynasty": "宋",
        "collection_info": null
    },
    {
        "title": "送砚与周宰",
        "author": "朱翌",
        "content": "巧匠斵山取山骨，媪神拱手不敢惜。\n因隆作防漥作池，以金为声玉为质。\n藉以绨衣便挈携，置之乌皮长拂拭。\n忆昨随计西入关，太学三年同寝食。\n晨昏缀缉困蝇头，岁月磨研取鸡肋。\n时来偶题千佛经，吾自无功子何得。\n祇今懒慢大可笑，身外了然无一物。\n经时不脱管城帽，子宜不赐汤沐邑。\n我今容子乞身去，却到安宜宰君室。\n宰君真是潇洒人，文章机杼乃自出。\n陈玄毛颖费追呼，子坚而厚宜比德。\n从兹去给上方札，便当入珥螭坳笔。\n切勿劝草封禅书，亦莫上献开边策。\n愿君发明错与谊，昨奏条画今所急。\n忠言谠论闻四方，砚乎汝为不失职。",
        "dynasty": "宋",
        "collection_info": null
    },
    {
        "title": "简宗人利宾",
        "author": "朱翌",
        "content": "昔时桐乡汉九卿，家在淮南天一柱。\n石麒麟冷一千年，子孙不敢去坟墓。\n我之曾高主宗盟，昭穆亦与公家叙。\n不容妄继酇侯萧，何尝敢掘城南杜。\n深山大泽堑劫灰，甲第名园走狐兔。\n飘零直见似人喜，何况乃与吾宗遇。\n为善本求乡里称，浩叹正坐儒冠误。\n出参留守入坐曹，抑亦为此微禄故。\n灊山山高灊水深，眼前谁作藩篱护。\n心随大信小信潮，梦遶长亭短亭路。\n生涯旧欠钱一囊，归装或有经五库。\n今子新从彭泽来，归去来兮几时去。\n一杯且遣客枕安，百尺竿头同进步。",
        "dynasty": "宋",
        "collection_info": null
    },
    {
        "title": "观诸公打马诗",
        "author": "朱翌",
        "content": "酒酣侑坐展博局，分曹并进角马足。\n过关验齿出天衢，入关未掩绕日轴。\n十骥并驱纵来往，一将折棰制起伏。\n击前迭后看腾骧，避堑守狭良局促。\n缓时必若出门殿，妙处正须蚁封逐。\n孙膑能令田忌胜，诸人徐贺塞翁福。\n障泥在前解则行，杜蘅可采带宜速。\n莫疑檀溪坠三丈，终使青云成一蹴。\n吾家款段乃如狗，敢上夷涂陪骥騄。\n但能书与尾而五，未免以策数曰六。\n归欤秋满华山阳，苘麦倍收连苜蓿。",
        "dynasty": "宋",
        "collection_info": null
    },
    {
        "title": "闻邻舟琵琶",
        "author": "朱翌",
        "content": "樯乌逐风不停飞，尾燕掠水东復西。\n蛮弦金拨窃私语，行客转头声更悲。\n扰扰云吹宝鬟绿，新妆半隠朱帘曲。\n无限柔情指下生，谁道弹丝不如竹。\n谷儿指法来帝城，曹供奉传新曲名。\n香山居士家有此，何况更闻江上声。\n路转溪回双橹咽，弹尽胡笳十八拍。\n山头日落暮潮平，一带荷花自秋色。",
        "dynasty": "宋",
        "collection_info": null
    },
    {
        "title": "石斛栽莲",
        "author": "朱翌",
        "content": "数夕一梦吴淞江，两桨飞度荷花乡。\n刳中山骨泥数斗，趁雨屈盘三节藕。\n镜面光寒溢井花，四顾无人下渴鸦。\n老翁真箇儿童似，我非韩公亦儿戏。\n绿茎亭亭忽独立，帘疏不隔香直入。\n宛若船舫坐促膝，遂使江湖在方尺。\n虽无太华藕如船，定有庐山房似笠。",
        "dynasty": "宋",
        "collection_info": null
    },
    {
        "title": "端午观竞渡曲江",
        "author": "朱翌",
        "content": "楝花角黍五色缕，一弔湘纍作端午。\n越人哀君檝迎汝，呼声动地汗流雨。\n鱼虾走避无处所，小试勒兵吾有取。\n楼船将军下潢浦，佽飞射士彍强弩。\n大堤士女立如堵，乐事年年动荆楚。\n却忆金明三月天，春风引出大龙船。\n二十余年成一梦，梦中犹记水秋韆。\n三军罢休各就舍，一江烟雨朱帘夜。\n隠隠滩声细卷沙，沙浅滩平双鹭下。",
        "dynasty": "宋",
        "collection_info": null
    },
    {
        "title": "南园用端中韵",
        "author": "朱翌",
        "content": "有韩太尉淮阴家，十年种木今开花。\n松阴渐可张翠葆，桃蹊久已蒸红霞。\n早来雨过着芒屩，曲沼镜平清见沙。\n道人从我似支遁，公子立名非务华。\n剧谈坐致千岁日，默诵初无一字差。\n主人负重守且将，一手捻箭腰黄蛇。\n因来小集休沐地，何时共听归来笳。\n饥肠欲饵桄榔粉，香身要采毗陵茄。\n凉风翛翛引佳月，归兴忽起从栖鸦。\n谁怜老我夜不寐，儿曹见祝无多茶。",
        "dynasty": "宋",
        "collection_info": null
    },
    {
        "title": "八月十四夜对月效李长吉",
        "author": "朱翌",
        "content": "雨江洗出揉蓝天，结璘下铺白玉筵。\n尾箕斗牛珠一穿，连晖接影堕我前。\n整襟危坐天地默，不知夜漏下几刻。\n飞萤一点从外入，白露下湿桂子香。\n蓝桥云英正卖浆，金盘荔枝龙眼双。",
        "dynasty": "宋",
        "collection_info": null
    },
    {
        "title": "题校书图",
        "author": "朱翌",
        "content": "我闻校书如扫尘，尘随帚去辄随有。\n萤窗孤坐志不分，帝虎鲁鱼相可否。\n榻上诸公富贵人，安能办此铅黄手。\n绿柳啼鶑耳畔春，翠袖弹丝眼前酒。\n如何復窥蠹简尘，又借管城公作帚。\n画史画名不画实，润色丹青传不朽。\n我是瀛洲旧校书，挥汗磨铅胝两肘。\n当时万一见此图，诸郎不免涎垂口。",
        "dynasty": "宋",
        "collection_info": null
    },
    {
        "title": "寄张子公",
        "author": "朱翌",
        "content": "政和圣人拜贤书，陛胪春晓传天衢。\n集英殿下八百众，一时如公此策无。\n万口一词期第一，擢之第三众不怿。\n诸公贵人愿相识，戒阍走马要君入。\n君言不媚有药石，国子先生乃例得。\n我亦跪起就穿执，妄意得蒙子公力。\n六年一别安宜北，忧患压人气不出。\n闻之减米符离日，首阳激贪用一律。\n呜呼四海鸣锋镝，白昼豺狼恣吞吸。\n帝在奉天颇仓卒，丝纶政渴宣公笔。\n缄情远附雪原鹡，愿公来扈巡南跸。\n平泉松菊凌霜碧，伐叛亭成燕宾戚。\n起居因书问晨夕，宜为苍生调鼎食。",
        "dynasty": "宋",
        "collection_info": null
    },
    {
        "title": "方提干有端石砚池狭不能容水予携以归令匠者广之疑其不返也书来见督以诗解嘲",
        "author": "朱翌",
        "content": "端溪有石紫玉润，未遇良工失追琢。\n眇哉池面劣容指，水至不能容一勺。\n灊山道人请归治，要使墨池少开拓。\n每烦健步远来征，事必不然空臆度。\n子如不忘一块顽，予亦敢负千金诺。\n会令合浦看还珠，岂忍荆山长抱璞。\n一毫不敢我非有，万顷难量子宜学。\n闻道年来好说禅，初机最忌多贪着。\n认为己有已大谬，久假不归非爽约。\n均之在此犹在彼，弟兄四海何曾各。\n笑倾万斛付江流，所有尽空心境廓。\n请对使者一斧碎，与公少解贪痴缚。",
        "dynasty": "宋",
        "collection_info": null
    },
    {
        "title": "谢人寄砚",
        "author": "朱翌",
        "content": "老矣捐书卧看屋，尚记姓名供简牍。\n仓皇去越着南冠，头已如蓬口生醭。\n无因可结孔方交，有药唯医管城秃。\n新凉稍与灯火亲，学字颇惭蛇蚓曲。\n罗纹重厚使守舍，铜雀不真非所蓄。\n敢遣良工开下岩，要使珍材过天目。\n君家旧物多锦藉，声若锵金眼鸜鹆。\n前者一见首重稽，回视他山真碌碌。\n公今遣一从我游，谨当配以蟾蜍玉。",
        "dynasty": "宋",
        "collection_info": null
    },
    {
        "title": "诸公劝楚真叟应进士举以诗勉之",
        "author": "朱翌",
        "content": "太祖皇帝龙飞初，君家枢密推日车。\n一时事载太史笔，九庙画展功臣图。\n昭陵取士极妙选，乃孙应诏从诸儒。\n威如草木部刺史，屡进药石谏大夫。\n谁知冷落百蛮裏，忽见其后清而腴。\n读书过眼似皎月，裁诗出手争秋蕖。\n诸公力请举进士，骈四俪六子有余。\n三经新义未改科，一代元老出此涂。\n要令我才必有用，不忧此口无以餬。\n他年上国与计偕，看日五色传天衢。",
        "dynasty": "宋",
        "collection_info": null
    },
    {
        "title": "谢人惠浅滩一字水图",
        "author": "朱翌",
        "content": "风行水上初如织，任使荡云高沃日。\n屏翳歇去冯夷归，本体湛然无损益。\n风本无形不可画，遇水方能显其质。\n画工画水不画风，水外见风称妙笔。\n清泉道人乃了此，笔下渊源心自得。\n斜斜一字浅可揭，渺渺横滩晚尤急。\n规模上继蜀两孙，妙处直度吴诸戚。\n老夫老矣不观澜，但爱漪涟才咫尺。\n面墙注目风萧萧，渔浦西兴待晚潮。\n纵贫那肯拆波涛，还渠并州快剪刀。",
        "dynasty": "宋",
        "collection_info": null
    },
    {
        "title": "过秀野亭观赵昌花",
        "author": "朱翌",
        "content": "牡丹酴醾送春归，南风亦復吹戎葵。\n青女不瘦芙蓉肌，雪中山茶火争辉。\n此开彼落相背驰，安得坐隅皆见之。\n剑南老人来解衣，好手不免如徐熙。\n萧然四幅十二枝，规模一出众史卑。\n妙处天授非人为，右军字画少陵诗。\n后来纵好难并驰，传观左右识者谁。\n爱画入骨吾一痴，惜哉不获坡谷题。\n何妨扰扰俗眼疑，秀野前后花成帷，按图求之君自知。",
        "dynasty": "宋",
        "collection_info": null
    },
    {
        "title": "简韩仲朋",
        "author": "朱翌",
        "content": "老范好客老更豪，长恨无人陪痛饮。\n我尝解带坐南轩，闭门投辖则大窘。\n小韩云是故人子，酒量直须吞万顷。\n昨宵风雨送秋来，雨罢月林散清影。\n想当一口吸西江，看抚朱丝移玉轸。\n谁将五斗为解酲，蜾蠃螟蛉供一哂。\n野人无酒可留公，一酌山泉荐佳茗。",
        "dynasty": "宋",
        "collection_info": null
    },
    {
        "title": "谢方务德惠粟麦",
        "author": "朱翌",
        "content": "投闲闭门且稳坐，动辄有碍天难测。\n钱神不肯赴招要，疟鬼乘时作寒热。\n要之贫困真我道，一一为向儿童说。\n山中宿麦旧为农，缾无储粟今何拙。\n甑尘不扫爨未烟，米尽自从仁祖索。\n元英之孙陈义高，急遣樵青分粟麦。\n细舂落落簸珠圆，退磨纷纷飞玉屑。\n粥香恍若在僧坊，麵熟又将思水厄。\n从来藿食不谋国，饥即须餐困仍歇。\n笑杀多牛足谷翁，何用诗肠生锦襭。",
        "dynasty": "宋",
        "collection_info": null
    },
    {
        "title": "耘村麦熟",
        "author": "朱翌",
        "content": "君不见五经纷纶井大春，不得已见阴将军。\n将军故为设麦饭，推去不食言非诚。\n又不见刘怀慰作齐太守，廉吏籍中自称首。\n邦人馈米不肯取，示以麦饭吾所有。\n我有郭内一亩田，带经荷锄愿有年。\n今年麦熟始一饱，久饥客子俱来前。\n姓名久与市朝绝，将军薄饭不吾设。\n亦不彊学刘公清，但使儿曹知稼穑。",
        "dynasty": "宋",
        "collection_info": null
    },
    {
        "title": "题孙倅面山轩诗",
        "author": "朱翌",
        "content": "举头直北看青山，低头直下觑黄卷。\n黄卷辛勤有时厌，青山于人保不变。\n山作主人我为客，主人看客长不倦。\n今代风流潄石公，吏事直以儒雅缘。\n一丘一壑在胸中，尘土污人聊举扇。\n开门抆拭旧题傍，坐与乌龙通一綫。\n近因秋雨聘此君，更倚岁寒为外援。\n贱子与世多背驰，只有青山存半面。\n莫嫌剥啄时扣门，要是绨袍故人恋。",
        "dynasty": "宋",
        "collection_info": null
    },
    {
        "title": "高风堂",
        "author": "朱翌",
        "content": "一溪之云各为雨，聊与萧王分出处。\n乱山深处有生涯，三尺渔竿一枝艣。\n细读怀仁辅义书，先生于世未尝疏。\n我已飘然遗物去，斯言却以告司徒。\n参政树碑颂遗德，舍人作堂诏无极。\n高风之高高几何，下视乌龙六千尺。",
        "dynasty": "宋",
        "collection_info": null
    },
    {
        "title": "洞霄宫",
        "author": "朱翌",
        "content": "委委曲曲山九锁，巍巍堂堂天一柱。\n灵官跨龙出洞来，仙人驱虎载箬去。\n泉流两山鸣佩玦，夜坛星辰可手摘。\n世间何限真人祠，身未尝到衔空结。\n一日来游岂偶然，草中更识天荷叶。",
        "dynasty": "宋",
        "collection_info": null
    },
    {
        "title": "罗教授不赴真叟观李花之约已而有诗次其韵",
        "author": "朱翌",
        "content": "广文着书不窥园，刻杯以玉露以繁。\n澹乎不蹑俗士驾，雅意要令吾道尊。\n那知韩赋李有花，常以博士居四门。\n老夫却欲来不速，但恨人静钟鸣昏。\n明朝未必遽零落，往看花上春风喧。\n更语宗文与宗武，诗成入耳宜不烦。",
        "dynasty": "宋",
        "collection_info": null
    },
    {
        "title": "贺陈内翰去非三首  其一",
        "author": "朱翌",
        "content": "闻道催宣召，传呼入翰林。\n堂高初上玉，带重更垂金。\n烦悉周公诰，丁宁葛亮心。\n调元知有日，天意向君深。",
        "dynasty": "宋",
        "collection_info": null
    },
    {
        "title": "贺陈内翰去非三首  其二",
        "author": "朱翌",
        "content": "梦获生花笔，祥开视草儒。\n奉天专仰陆，元佑只传苏。\n莲影光分烛，丝纹细结絇。\n禁中颇牧在，夙夜赞神谟。",
        "dynasty": "宋",
        "collection_info": null
    },
    {
        "title": "贺陈内翰去非三首  其三",
        "author": "朱翌",
        "content": "夜到甘泉捷，光摇建晓魁。\n唐家方再造，汉德已重开。\n太史书云后，羣公贺雪回。\n十行宽大诏，早晚出银台。",
        "dynasty": "宋",
        "collection_info": null
    },
    {
        "title": "出城",
        "author": "朱翌",
        "content": "少策经营饱，多方处置闲。\n樵谈消一日，野坐看千山。\n白鹭远飞去，微云时復还。\n展开新乐地，攻破旧愁关。",
        "dynasty": "宋",
        "collection_info": null
    },
    {
        "title": "城上观月",
        "author": "朱翌",
        "content": "月上孤城早，山迎雉堞低。\n四天浮沆瀣，万瓦贮玻璃。\n松猎风声北，江摇斗柄西。\n诸公宜款曲，吾且倚枯藜。",
        "dynasty": "宋",
        "collection_info": null
    },
    {
        "title": "示叶令",
        "author": "朱翌",
        "content": "舟楫三吴客，江湖二月寒。\n交情元自淡，酒味莫嫌酸。\n日者坐何事，君乎能自宽。\n不来同一醉，何以解忧端。",
        "dynasty": "宋",
        "collection_info": null
    },
    {
        "title": "示李令",
        "author": "朱翌",
        "content": "春色遽如许，春愁无柰何。\n看山连楚越，端坐惜羲娥。\n吾子频相见，新诗苦未多。\n试穿一两屐，从我上烟萝。",
        "dynasty": "宋",
        "collection_info": null
    },
    {
        "title": "轿中坐睡",
        "author": "朱翌",
        "content": "饱食登长道，箯舆枕臂眠。\n鼻间真栩栩，腹外亦便便。\n徙倚两竿竹，咍台四仆肩。\n忽然成小憩，放手即醒然。",
        "dynasty": "宋",
        "collection_info": null
    },
    {
        "title": "寄王承可",
        "author": "朱翌",
        "content": "籍甚王郎子，扬州一再逢。\n至今清夜梦，犹在笑谈中。\n想见芙蓉句，空怀杨柳风。\n着鞭来不晚，声价动诸公。",
        "dynasty": "宋",
        "collection_info": null
    },
    {
        "title": "寄叶应之",
        "author": "朱翌",
        "content": "人老江湖外，官拘簿领缘。\n剧谈尝共夜，好句得先传。\n行李无他阻，朝廷有阙员。\n相逢一笑喜，已种玉为田。",
        "dynasty": "宋",
        "collection_info": null
    },
    {
        "title": "寄符正民",
        "author": "朱翌",
        "content": "体力今何似，函书阙到门。\n匆匆缘不暇，负负復何言。\n此日忘疏远，明公实见存。\n扪参怀蜀道，叱驭忆王尊。",
        "dynasty": "宋",
        "collection_info": null
    },
    {
        "title": "五更不睡",
        "author": "朱翌",
        "content": "擂罢城头鼓，膏凝烛下槃。\n窗留三尺月，纩挟五更寒。\n事事华巾结，年年纸帐宽。\n梅花正好在，青女莫摧残。",
        "dynasty": "宋",
        "collection_info": null
    },
    {
        "title": "晓出",
        "author": "朱翌",
        "content": "浩荡干坤晓，凄凉客路穷。\n小舟轻劈浪，宿雾密糊空。\n累重苦无饭，时危甘转蓬。\n但闻淮上贼，不敢视江东。",
        "dynasty": "宋",
        "collection_info": null
    },
    {
        "title": "初到曲江六首  其一",
        "author": "朱翌",
        "content": "度岭三百里，携家五六人。\n卜居依古寺，爱日向初春。\n时有逃虚喜，端无去客嗔。\n团栾何所作，不寐守庚申。",
        "dynasty": "宋",
        "collection_info": null
    },
    {
        "title": "初到曲江六首  其二",
        "author": "朱翌",
        "content": "昭代人无弃，遐方住亦堪。\n司分大火舍，官作世南男。\n守拙休心匠，忘忧纵手谈。\n平生不喜闹，所欠一茅庵。",
        "dynasty": "宋",
        "collection_info": null
    },
    {
        "title": "初到曲江六首  其三",
        "author": "朱翌",
        "content": "灯火光元夕，歌呼亦尽欢。\n欣闻雪霏白，愁失荔垂丹。\n老酒莲花曲，甜鱼藿叶槃。\n万金书若到，便可解忧端。",
        "dynasty": "宋",
        "collection_info": null
    },
    {
        "title": "初到曲江六首  其四",
        "author": "朱翌",
        "content": "岭外山川最，天涯草木芬。\n曾经五月狩，俱被一琴熏。\n韶石静张乐，舜峰高出云。\n真同适鲁见，何异在齐闻。",
        "dynasty": "宋",
        "collection_info": null
    },
    {
        "title": "初到曲江六首  其五",
        "author": "朱翌",
        "content": "草断城头路，春未履屡穿。\n雨余峰染黛，云出岭垂莲。\n眼傍青林转，愁来白鸟边。\n中原好消息，问取此江船。",
        "dynasty": "宋",
        "collection_info": null
    },
    {
        "title": "初到曲江六首  其六",
        "author": "朱翌",
        "content": "嘉卉怀炎德，孤根幸斗临。\n象蹄交绿润，佛眼瞬红深。\n含笑香飘坐，素馨娇满簪。\n老榕虽拥肿，六月十分阴。",
        "dynasty": "宋",
        "collection_info": null
    },
    {
        "title": "丙辰人日雨雪",
        "author": "朱翌",
        "content": "此地从来僻，今朝自古阴。\n五年犹作客，一饭敢虚襟。\n春色岂终閟，晨光宜早临。\n国香无恙否，抱雪秀深林。",
        "dynasty": "宋",
        "collection_info": null
    },
    {
        "title": "有惠曾公逍遥楼字者",
        "author": "朱翌",
        "content": "蒲阪今灰烬，兹楼亦草莱。\n如何三字大，却到百蛮开。\n屋漏真能尔，霜严可畏哉。\n置之当座右，亲手拂尘埃。",
        "dynasty": "宋",
        "collection_info": null
    },
    {
        "title": "次韵胡明仲见寄二首  其一",
        "author": "朱翌",
        "content": "双鸟鸣方盛，公今遂着书。\n浮云供一扫，直笔用三余。\n孔孟扬韩道，干坤日月如。\n平生击姦手，发踪自桐庐。",
        "dynasty": "宋",
        "collection_info": null
    },
    {
        "title": "次韵胡明仲见寄二首  其二",
        "author": "朱翌",
        "content": "柳州非国语，意恐乱诗书。\n去草绝根本，立言推绪余。\n断疑先近似，反己问何如。\n岁晚飘零甚，归欤指敝庐。",
        "dynasty": "宋",
        "collection_info": null
    },
    {
        "title": "归自南华诗",
        "author": "朱翌",
        "content": "众绿扬新楚，初晴中薄寒。\n行山无阔步，陟巘有遐观。\n蕨紫拳犹小，松黄粉渐干。\n无嫌一马瘦，径度两重滩。",
        "dynasty": "宋",
        "collection_info": null
    },
    {
        "title": "南华具素饭烹茶诗",
        "author": "朱翌",
        "content": "颇有客仓卒，初无具咄嗟。\n家贫难办素，人众不烹茶。\n此老来修供，兹辰并拜嘉。\n小船横一笛，风引入荷花。",
        "dynasty": "宋",
        "collection_info": null
    },
    {
        "title": "南华道中诗",
        "author": "朱翌",
        "content": "小市荒堤转，涌泉春水悭。\n频经石角铺，不上马鞍山。\n桥断衝泥过，松摧塞道艰。\n草鞋牢踏雨，更着一蓑还。",
        "dynasty": "宋",
        "collection_info": null
    },
    {
        "title": "晨起",
        "author": "朱翌",
        "content": "晓日光穿户，衡门起及晨。\n檐垂冰折柱，涧涌雪镕银。\n腊取一时乐，春期数日新。\n曝书仍曝背，自笑巧于贫。",
        "dynasty": "宋",
        "collection_info": null
    },
    {
        "title": "遣兴",
        "author": "朱翌",
        "content": "客去抽书读，愁来闭户推。\n眼花因酒剧，书草更人催。\n怪石巧依竹，凈瓶香引梅。\n悠然鑑湖念，又向雁边回。",
        "dynasty": "宋",
        "collection_info": null
    },
    {
        "title": "次韵张巨山正月十日游天竺",
        "author": "朱翌",
        "content": "欲饭云边寺，先寻湖上春。\n山川良是旧，岁月又更新。\n草长烟如积，梅晴粉自匀。\n久留知不可，暂过却须频。",
        "dynasty": "宋",
        "collection_info": null
    },
    {
        "title": "猗觉寮晚饭",
        "author": "朱翌",
        "content": "卒律葛答美，钩辀格磔肥。\n翁川茶不媚，何氏酒今非。\n砚水添池浅，棋盘下子稀。\n姮娥怜我独，未暮款窗扉。",
        "dynasty": "宋",
        "collection_info": null
    },
    {
        "title": "归去来围南邻刘家菜圃近许闢路相通",
        "author": "朱翌",
        "content": "假道趋南浦，排墙度小沟。\n仙人中谪李，邻里外依刘。\n良友经时集，清贫觉我优。\n槟榔初不设，佳茗或相投。",
        "dynasty": "宋",
        "collection_info": null
    },
    {
        "title": "雨晴吴李过园中",
        "author": "朱翌",
        "content": "联璧来吾隠，交欢只贺晴。\n酌泉心不易，指李话平生。\n万木翠光合，一池春水平。\n更询消遣法，元自不容声。",
        "dynasty": "宋",
        "collection_info": null
    },
    {
        "title": "告春亭  其一",
        "author": "朱翌",
        "content": "一丈宽锄地，三重密盖茅。\n分封鸥鹭境，拾翠芰荷㘭。\n正尔宾中主，居然国外郊。\n老来俱倒置，营圃不营巢。",
        "dynasty": "宋",
        "collection_info": null
    },
    {
        "title": "告春亭  其二",
        "author": "朱翌",
        "content": "竟日成清坐，因行或抚松。\n墙阴连曲浪，木杪涌奇峰。\n要路看公等，闲乡属我侬。\n未春花已尽，春到若为容。",
        "dynasty": "宋",
        "collection_info": null
    },
    {
        "title": "告春亭  其三",
        "author": "朱翌",
        "content": "自断身将隠，无嫌论少卑。\n江湖双桂楫，天地一茅茨。\n溪篆行蝌蚪，林妆啭画眉。\n悠悠昏復昼，聊尔给其私。",
        "dynasty": "宋",
        "collection_info": null
    },
    {
        "title": "地僻",
        "author": "朱翌",
        "content": "地僻门常闭，家贫客自疏。\n溪山行老我，风月不欺予。\n谩有书成诵，端无货可居。\n清江千里道，持此问舂锄。",
        "dynasty": "宋",
        "collection_info": null
    },
    {
        "title": "种黄菊",
        "author": "朱翌",
        "content": "白日殆欲寝，黄花能起予。\n妙香来枕上，正色立霜余。\n护外劳编竹，培深更荷锄。\n收功归我枕，洗眼读残书。",
        "dynasty": "宋",
        "collection_info": null
    },
    {
        "title": "重阳不见菊次诸公韵  其一",
        "author": "朱翌",
        "content": "我圃黄花晚，君行不下舆。\n屏居甘寂寞，佳节愧空疏。\n小待西风急，频游夏屋渠。\n开时即重九，那恨子来徐。",
        "dynasty": "宋",
        "collection_info": null
    },
    {
        "title": "重阳不见菊次诸公韵  其二",
        "author": "朱翌",
        "content": "迟笑秦昭舅，吝讥和长舆。\n当时虽说贵，退步不为疏。\n萸实采重岭，拒霜临碧渠。\n梁王门下客，先后有严徐。",
        "dynasty": "宋",
        "collection_info": null
    },
    {
        "title": "重阳不见菊次诸公韵  其三",
        "author": "朱翌",
        "content": "归去思陶令，安时似子舆。\n近知园可灌，唯恐菊相疏。\n酒幸浓如珀，诗令价重渠。\n看花随早晚，何必更因徐。",
        "dynasty": "宋",
        "collection_info": null
    },
    {
        "title": "重阳不见菊次诸公韵  其四",
        "author": "朱翌",
        "content": "菊以黄为正，纷纷祇皂舆。\n待寒缘耿介，纵老不凋疏。\n秋凈花如染，时迁水走渠。\n惟留五字句，能不愧应徐。",
        "dynasty": "宋",
        "collection_info": null
    },
    {
        "title": "重阳不见菊次诸公韵  其五",
        "author": "朱翌",
        "content": "风流人稍间，涉笔为题舆。\n今我思黄菊，携君近绮疏。\n先秋飘桂子，出水老芙渠。\n俯仰俱陈迹，聊书岁执徐。",
        "dynasty": "宋",
        "collection_info": null
    },
    {
        "title": "重阳不见菊次诸公韵  其六",
        "author": "朱翌",
        "content": "西风吹露斝，晴日驾香舆。\n羡彼根茎茂，怜予齿髮疏。\n功成身老健，重味笑轩渠。\n甘谷谁能汲，瓶罂走莫徐。",
        "dynasty": "宋",
        "collection_info": null
    },
    {
        "title": "十月十四日立冬菊花方盛",
        "author": "朱翌",
        "content": "黄菊一何好，持觞惟尔从。\n名应称晚秀，色岂为人容。\n正似花重九，休论月孟冬。\n霜威占清晓，直欲犯其锋。",
        "dynasty": "宋",
        "collection_info": null
    },
    {
        "title": "夜雪",
        "author": "朱翌",
        "content": "夜集羣山雪，寒欺一把茅。\n红炉无宿火，黄绢有新抄。\n坐久灯排粟，杯行橘解包。\n颓然投败絮，老懒信儿嘲。",
        "dynasty": "宋",
        "collection_info": null
    },
    {
        "title": "谢邕倅寄佛面杖",
        "author": "朱翌",
        "content": "自得闲居乐，欣闻隠具来。\n杖头观佛面，掌内化龙才。\n行变黄金色，依然满月开。\n从今不妄出，留上妙高台。",
        "dynasty": "宋",
        "collection_info": null
    },
    {
        "title": "遣僧澄收刈潼阳",
        "author": "朱翌",
        "content": "下潠田将穫，东屯稼亦收。\n厌烦吾老矣，为众子行不。\n一粒生何处，千箱庆有秋。\n灌溪明日饭，今日已无愁。",
        "dynasty": "宋",
        "collection_info": null
    },
    {
        "title": "送杨亨仲还建康",
        "author": "朱翌",
        "content": "湖海重相面，干戈早脱身。\n亦知怀琰琬，宁肯就风尘。\n船泛东吴夜，梅寻故国春。\n毛锥有持护，如子岂长贫。",
        "dynasty": "宋",
        "collection_info": null
    },
    {
        "title": "金秀轩诗",
        "author": "朱翌",
        "content": "金秀皆垂颖，山园特有光。\n牵牛高晕碧，滴露小匀黄。\n老读离骚传，儿寻急就章。\n杜门观化物，吾得傲羲皇。",
        "dynasty": "宋",
        "collection_info": null
    },
    {
        "title": "过王监园",
        "author": "朱翌",
        "content": "为问西园客，秋花余几何。\n敲门容剥啄，此老正婆娑。\n十月为春酒，今年得子鹅。\n举杯邀月罢，击缶仰天歌。",
        "dynasty": "宋",
        "collection_info": null
    },
    {
        "title": "戏事",
        "author": "朱翌",
        "content": "相逢多戏事，聊以度长年。\n间出诗联句，时因酒合钱。\n歌狂无所择，棋胜亦欣然。\n龌龊好苛礼，逡巡不敢前。",
        "dynasty": "宋",
        "collection_info": null
    },
    {
        "title": "牡丹次韵  其一",
        "author": "朱翌",
        "content": "一日春工过颍阳，名园次第款侯王。\n风流得见昇平瑞，气味初无世俗香。\n早託筠笼驰驿骑，旋张罗盖护晨光。\n最怜一尺槃盂玉，稳上高鬟映额黄。",
        "dynasty": "宋",
        "collection_info": null
    },
    {
        "title": "牡丹次韵  其二",
        "author": "朱翌",
        "content": "画舫何须载西子，青裙今幸拜东王。\n佛谈非想色界色，天造玉皇香案香。\n兴庆池边凝晓露，善和坊裏借余光。\n行闻绮席开东省，飞鞚争驰御道黄。",
        "dynasty": "宋",
        "collection_info": null
    },
    {
        "title": "跋司马才仲六论",
        "author": "朱翌",
        "content": "温公言语药石谱，犹子文章星斗罗。\n家世有方能治国，宦游无地可降魔。\n谛观深切着明论，平视贤良方正科。\n四海共知勋室后，享年孰似贾生多。",
        "dynasty": "宋",
        "collection_info": null
    },
    {
        "title": "题蒋山草堂",
        "author": "朱翌",
        "content": "俯仰之间迹已尘，重来屐齿藓痕匀。\n晚菘早韭有真味，夜鹤晓猿无故人。\n万一可偿他日愿，再三须卜此山邻。\n北山大士乃吾祖，烝蕙肴兰长荐新。",
        "dynasty": "宋",
        "collection_info": null
    },
    {
        "title": "约徐令登妙高峰徐不至",
        "author": "朱翌",
        "content": "衙鼓声中百事休，独攀危磴看江流。\n君修吏课中中考，我且山行上上头。\n下视三千佛世界，高寻十二仙人楼。\n闻思大士谁呼应，愿赐飞霖洗旱眸。",
        "dynasty": "宋",
        "collection_info": null
    },
    {
        "title": "后两日叶干携酒",
        "author": "朱翌",
        "content": "喜君酾酒吸鲸空，置我飞云卷雾中。\n蒲鸽青浮初落蔕，冰蚕茧就旋开篷。\n小凉已觉生衣怯，短策能寻熟路通。\n直上高台延望眼，万山横浸一溪东。",
        "dynasty": "宋",
        "collection_info": null
    },
    {
        "title": "题水云亭刘升道福唐所居",
        "author": "朱翌",
        "content": "沙合南台会有期，沙边筑屋俯清漪。\n宋香陈紫丹成后，渭绿湘斑族盛时。\n长者时怀流水念，老兄元爱白云知。\n一尘不到忘言处，云在青天水在池。",
        "dynasty": "宋",
        "collection_info": null
    },
    {
        "title": "雨后登城上亭",
        "author": "朱翌",
        "content": "何堪湿热坐支离，且就虚凉看剧棋。\n避雨唯应急走耳，登城愿丐少休之。\n江山政此成三绝，耳目醒然亦一奇。\n突兀小亭吾画箧，真形妙境恣君窥。",
        "dynasty": "宋",
        "collection_info": null
    },
    {
        "title": "观李思训幸蜀图",
        "author": "朱翌",
        "content": "上青天路最崎岖，藏日擎天却有余。\n既验六龙行万里，始知一卒当千夫。\n望云骓稳无前马，带雨铃鸣动属车。\n纵有将军天下笔，不如无逸旧时图。",
        "dynasty": "宋",
        "collection_info": null
    },
    {
        "title": "颜鲁公画像",
        "author": "朱翌",
        "content": "结刍续体祭中丞，鬼质何为苦见嗔。\n千五百年如烈日，二十四州惟一人。\n朝衣视坎趋前死，羽服行山即此身。\n頼有区区张孝举，直言惊倒汉廷臣。",
        "dynasty": "宋",
        "collection_info": null
    },
    {
        "title": "读刘太真碑",
        "author": "朱翌",
        "content": "衮衣华藻刻坚珉，下马来寻剥藓痕。\n断画岂如弦可续，阙文犹冀石能言。\n鬣村故址今仍在，螭首遗踪碎莫存。\n欲较智愚三十里，又飞丝鞚过前村。",
        "dynasty": "宋",
        "collection_info": null
    },
    {
        "title": "黄守不饮茶",
        "author": "朱翌",
        "content": "宾客相传无水厄，欣然脱屐上公堂。\n涤烦疗渴名虽着，瘠气侵精暗有妨。\n梦寐无忧眠可熟，清虚自积体尤强。\n樵青竹裏管何事，侧听杯行供暖汤。",
        "dynasty": "宋",
        "collection_info": null
    },
    {
        "title": "寄范伯达",
        "author": "朱翌",
        "content": "熏风永日一帘垂，剥芡从容待晚炊。\n举白且看连引满，汗青不用叹无期。\n昼思夜梦人非远，客附书来喜可知。\n千里与公供一笑，何时相遇战低棋。",
        "dynasty": "宋",
        "collection_info": null
    },
    {
        "title": "次韵刘美中早朝",
        "author": "朱翌",
        "content": "凤凰山下凤凰城，辇路凌霄遡紫清。\n秋入九天风露冷，云藏五玉佩环声。\n虞渊出日升黄道，织女斜河转启明。\n鬰鬰安能久居此，君王有意待还京。",
        "dynasty": "宋",
        "collection_info": null
    },
    {
        "title": "题日涉园诗",
        "author": "朱翌",
        "content": "一叶黄时秋气清，三山转处大江横。\n禽鱼自有亲人意，草木皆能识履声。\n晴望高崖寻李愿，酒行半道致渊明。\n将诗与结江山好，他日来游分不生。",
        "dynasty": "宋",
        "collection_info": null
    },
    {
        "title": "寄胡明仲",
        "author": "朱翌",
        "content": "尺一催公想疾驱，盛传今已过羌庐。\n纷纷眼底何时定，鬰鬰江南更久居。\n陛下不妨高枕卧，先生来草射聊书。\n铜驼可惜埋荆棘，会有人能为扫除。",
        "dynasty": "宋",
        "collection_info": null
    },
    {
        "title": "送王端材以宣谕属官入川",
        "author": "朱翌",
        "content": "使星入蜀动佳占，幕府谟谋要子参。\n天下兵戈连岁月，朝廷根本在西南。\n路经九折休回首，事考三分小驻骖。\n想见梅黄飞雨裏，前旌已在百花潭。",
        "dynasty": "宋",
        "collection_info": null
    },
    {
        "title": "方竹杖",
        "author": "朱翌",
        "content": "此君骨相一成矩，气禀坤爻六二全。\n运用四方随手转，操持一节比松坚。\n玉雕界尺疑同样，金作觚棱笑削圆。\n见寄分司真得力，时将缓步与周旋。",
        "dynasty": "宋",
        "collection_info": null
    },
    {
        "title": "万竹亭",
        "author": "朱翌",
        "content": "气禀元轩玉立身，露幛烟纛晓初匀。\n一时顿有七贤集，千亩今余万箇春。\n能以风流夸后日，政缘名篆得斯人。\n寂寥不见平安报，只有东风为扫尘。",
        "dynasty": "宋",
        "collection_info": null
    },
    {
        "title": "顷入南华僧仲有诗为次其韵仲欲见予诗集  其一",
        "author": "朱翌",
        "content": "促驾难求马一寻，行缠快走任山深。\n上方首入文公褐，小语能披逸少襟。\n三尺盆池清照影，五更窗月默传心。\n更烦细看门前水，昔日西流何似今。",
        "dynasty": "宋",
        "collection_info": null
    },
    {
        "title": "顷入南华僧仲有诗为次其韵仲欲见予诗集  其二",
        "author": "朱翌",
        "content": "寺分三集易披寻，藏在名山意亦深。\n但与止兹鸾凤友，共逃不学马牛襟。\n年来惟以睡过夏，老去莫令诗呕心。\n欲见文章须近北，太平风雅盛于今。",
        "dynasty": "宋",
        "collection_info": null
    },
    {
        "title": "约郑公绩出城",
        "author": "朱翌",
        "content": "颇厌低头看文字，似曾有约到南山。\n稍回妍暖日自喜，扫尽积阴天解颜。\n便合与君联骑出，更谁如我两人闲。\n相逢莫作伤时状，且趁春光竞往还。",
        "dynasty": "宋",
        "collection_info": null
    },
    {
        "title": "寄江东故人",
        "author": "朱翌",
        "content": "北风号木造秋悲，书到江南九月迟。\n雁过宜频问消息，诗成犹得慰相思。\n想当雨澹烟昏处，又见橙黄橘绿时。\n若到北山烦寄语，道林真觉乃吾师。",
        "dynasty": "宋",
        "collection_info": null
    },
    {
        "title": "冬前雪珠夜下早闻远山皆白",
        "author": "朱翌",
        "content": "夜深真可覆三毡，地僻何因致八绵。\n五岭盛传非昔日，一寒如此怪今年。\n固知渊客难藏宝，倒卷珠池立散天。\n日下有丹能变白，青山休恨早华颠。",
        "dynasty": "宋",
        "collection_info": null
    },
    {
        "title": "雪作儿童以衣袖盛之如柳花状",
        "author": "朱翌",
        "content": "六花几岁不来南，大似优昙欲遇难。\n瓦响急倾鲛鮹颗，袖宽先得柳花团。\n莫忧荔子明年少，已是梅英向腊残。\n骨冷魂清北风裏，更临江槛俯惊湍。",
        "dynasty": "宋",
        "collection_info": null
    },
    {
        "title": "龙山送客",
        "author": "朱翌",
        "content": "茸茸风草弄春柔，密密桑阴向绿稠。\n江上星居多草阁，波间斗转一渔舟。\n吾行适此心无事，客去何妨刺漫留。\n尚戒奚奴休叱驭，不辞小住看潮头。",
        "dynasty": "宋",
        "collection_info": null
    },
    {
        "title": "烦人置葛",
        "author": "朱翌",
        "content": "饱诵韶州白葛轻，十年曾不慰前闻。\n芰荷欲使风裳制，溪谷难褰雾縠纹。\n坐甑遭炊无可避，踏冰赤脚谩多云。\n试将一事烦吾子，粗绤精絺可细分。",
        "dynasty": "宋",
        "collection_info": null
    },
    {
        "title": "七月一日夜坐观星",
        "author": "朱翌",
        "content": "半夜凉生过雨初，起迎秋色扫庭除。\n西牛东女经年会，北客南风一笑疏。\n干鹊悲鸣桥渡汉，龙泉腾跃气凌虚。\n盆池水面萤飞过，上下天星总一如。",
        "dynasty": "宋",
        "collection_info": null
    },
    {
        "title": "七夕后一日诸公携酒见过",
        "author": "朱翌",
        "content": "昨夜天孙拥翠軿，余光犹此照河津。\n且欣大暑去酷吏，更辱诸君为主人。\n庭桂酿花香有信，盆荷迎露绿长新。\n浮云扫尽天无滓，仰面争看月半轮。",
        "dynasty": "宋",
        "collection_info": null
    },
    {
        "title": "送范漕子仪",
        "author": "朱翌",
        "content": "乃公乃祖帝王师，勋在周家日月旗。\n德盛固宜长有后，材高如此用何迟。\n五更雨脚方收绝，六月云峰正出奇。\n好去加鞭度梅岭，及时功业继前规。",
        "dynasty": "宋",
        "collection_info": null
    },
    {
        "title": "丙寅十月游南华",
        "author": "朱翌",
        "content": "五年四转入曹溪，飞盖干霄日为低。\n人定忽闻钟不嗄，饮香休问水流西。\n桄榔子熟旒珠重，荳蔻丛深扇羽齐。\n鬰鬰苍苍千嶂裏，犯寒犹着一蝉嘶。",
        "dynasty": "宋",
        "collection_info": null
    },
    {
        "title": "大历寺遇风",
        "author": "朱翌",
        "content": "舟绝清江繫老榕，杖藜小住翠阴中。\n萦青缭白千山日，骇绿纷红万窍风。\n足倦要休怜地僻，心闲无事见春工。\n回塘大有田田叶，索酒来倾碧玉筩。",
        "dynasty": "宋",
        "collection_info": null
    },
    {
        "title": "夜宿方允迪家雨雪大作",
        "author": "朱翌",
        "content": "肺腑羣山襟带江，近人鸥鸟日成行。\n每来问道维摩室，何幸浓熏班氏香。\n雨脚雪花方间作，灯红酒绿正争光。\n更烦采选消长夜，坐看回旋穴骼忙。",
        "dynasty": "宋",
        "collection_info": null
    },
    {
        "title": "观潮",
        "author": "朱翌",
        "content": "海山不见两螺青，但见横江展玉城。\n动地鼓鼙飞屋瓦，刺天鬐鬛斗溟鲸。\n拍浮未见羣儿弄，借势须令万楫迎。\n俄顷日斜风欲定，向来元是一沤生。",
        "dynasty": "宋",
        "collection_info": null
    },
    {
        "title": "寄诸洪",
        "author": "朱翌",
        "content": "彭蠡春生万顷湖，光明相映棣华跗。\n鹓雏鸑鷟俱为凤，乳酪醍醐总是酥。\n归寿其亲来继踵，无求于世独知吾。\n青天一纸雁数字，南北虽殊意不殊。",
        "dynasty": "宋",
        "collection_info": null
    },
    {
        "title": "次韵俞路分见寄  其一",
        "author": "朱翌",
        "content": "有田二顷復何求，长恐斯言久不酬。\n青篛正堪烟雨笠，白文终返水云裘。\n相亲多谢风标子，可款岂无潇洒侯。\n更下疏帘对君弈，要观都大出棋州。",
        "dynasty": "宋",
        "collection_info": null
    },
    {
        "title": "次韵俞路分见寄  其二",
        "author": "朱翌",
        "content": "龙尾道南初见子，烱如玉笋出瑶林。\n别来东海记三浅，歌罢武溪同一深。\n后五日看真得力，前三语且更留心。\n平生着手枯桐上，会有人能识此音。",
        "dynasty": "宋",
        "collection_info": null
    },
    {
        "title": "戊辰元日到南华诗",
        "author": "朱翌",
        "content": "清晓匆匆贺岁归，又随微雨渡曹溪。\n祷晴愿见五色羽，揭户方占一日鸡。\n沙水半摇新略彴，云烟深护古伽黎。\n曹源激水仍过颡，桃李无言下有蹊。",
        "dynasty": "宋",
        "collection_info": null
    },
    {
        "title": "书事",
        "author": "朱翌",
        "content": "春来何事可相关，拨置书丛得少闲。\n洗砚谛观鸜鹆眼，焚香仍拣鹧鸪斑。\n花开北陌东阡外，人在朝三暮四间。\n俯仰干坤了无愧，心如枯枿更谁删。",
        "dynasty": "宋",
        "collection_info": null
    },
    {
        "title": "游锦石岩",
        "author": "朱翌",
        "content": "梯空何事上秋旻，要定三岩着隠君。\n斗柄下垂星可摘，天门将近语先闻。\n猿窥虎隠人惊去，牛污龙池雨解纷。\n偿我七年东向念，却张风腋跨归云。",
        "dynasty": "宋",
        "collection_info": null
    },
    {
        "title": "游紫微洞",
        "author": "朱翌",
        "content": "堂堂胜境久潜幽，经始锄荒用我谋。\n日照洞门开户牖，霜飞暑路索衣裘。\n鞭笞鸾凤天将近，弹压山川酒不休。\n大费骚人题品力，薜萝俱挽入雕锼。",
        "dynasty": "宋",
        "collection_info": null
    },
    {
        "title": "揖翠轩",
        "author": "朱翌",
        "content": "篛笠蓑衣一叶舟，西风吹我与同游。\n洋洋盈耳松声乱，亹亹逼人山翠浮。\n讲罢已闻花雨落，心清暗与妙香投。\n道人居士忘机久，一饱关门相对休。",
        "dynasty": "宋",
        "collection_info": null
    },
    {
        "title": "戏同诸子书所见",
        "author": "朱翌",
        "content": "已老犹痴作蠹鱼，出门延望立须臾。\n或深或浅花先后，半霁半阴云有无。\n山月向人俱引领，海风无日不嘘枯。\n论诗各尽诸郎意，篱落之中自可娱。",
        "dynasty": "宋",
        "collection_info": null
    },
    {
        "title": "八月十三夜与张检法泛武溪",
        "author": "朱翌",
        "content": "川凈波平五板舟，天开地闢一轮秋。\n白银国放黄金色，宫锦袍添紫绮裘。\n坐久星河挂璎珞，夜深风露走珠旒。\n人间意适须乘兴，我是闲人更自由。",
        "dynasty": "宋",
        "collection_info": null
    },
    {
        "title": "次韵李令",
        "author": "朱翌",
        "content": "青云独上肯随羣，遇我真成数面亲。\n未许儿童骑竹马，且看土偶笑桃人。\n弟兄酬唱诗无敌，宾客过从德有邻。\n世味傥教如嚼蜡，便能调鼎识甘辛。",
        "dynasty": "宋",
        "collection_info": null
    },
    {
        "title": "过小市李秀才居",
        "author": "朱翌",
        "content": "大涌泉东小市头，川平土沃似中州。\n谁欤筑屋溪山裏，李也读书窗户幽。\n懒觉郊行差自适，老于春事不相谋。\n他时来问曹溪路，繫马桥边更少留。",
        "dynasty": "宋",
        "collection_info": null
    },
    {
        "title": "同郭侯僧仲晚至武溪亭议真率会",
        "author": "朱翌",
        "content": "平远寒林暮霭横，右丞不死毕韦生。\n八人过处草齐绿，一日去来花笑迎。\n衲子自知空是色，将军要使酒犹兵。\n尺书相与盟真率，岭海风流似洛京。",
        "dynasty": "宋",
        "collection_info": null
    },
    {
        "title": "邓提举留诗南华予后五日入山次韵",
        "author": "朱翌",
        "content": "有句谁知李似阴，好奇仍许杜犹岑。\n后期五日来圯下，面壁九年参少林。\n瘴鬼安能惊鹤众，地灵何敢着狐任。\n雷车电炽中宵起，看取龙工济物心。",
        "dynasty": "宋",
        "collection_info": null
    },
    {
        "title": "南华卓锡泉復出",
        "author": "朱翌",
        "content": "竹龙衔尾转山房，饮足寒清滴夜长。\n曾问鞠穷目眢井，为焚安息坐胡床。\n千山从此俱蒙润，一綫纔通未可量。\n六月炎方了无暑，谁知世上有清凉。",
        "dynasty": "宋",
        "collection_info": null
    },
    {
        "title": "次韵常子正",
        "author": "朱翌",
        "content": "骨鲠当朝迹未尘，但知谋国不谋身。\n试看犀角龟文表，真是鸾台凤阁人。\n短别可堪驰梦驿，小诗聊为写情亲。\n雪山满眼寒潮急，凭仗归鸿一问津。",
        "dynasty": "宋",
        "collection_info": null
    },
    {
        "title": "寄洪倅景伯",
        "author": "朱翌",
        "content": "潦倒麤疏老更痴，手摩枵腹逐儿嬉。\n处阴息迹真休矣，遇坎乘流一听之。\n腊后春生须雁到，花前思发幸梅知。\n瀛洲学士沧洲兴，妙唱一年渔父词。",
        "dynasty": "宋",
        "collection_info": null
    },
    {
        "title": "题足轩诗",
        "author": "朱翌",
        "content": "域中宁有一毫真，静极方知众妙存。\n疏受果能从父议，王章终不用妻言。\n脱身兵火蒙天幸，沃日风涛到海吞。\n两顿藜羹如大飨，一番布被有春温。",
        "dynasty": "宋",
        "collection_info": null
    },
    {
        "title": "元日登城",
        "author": "朱翌",
        "content": "第一逢春管物华，率先桃李被褒嘉。\n明朝又数日为狗，回首犹惊岁在蛇。\n香聚椒槃萦綵字，春生茶碗结琼花。\n层城独秀东风裏，下瞰川流脉脉斜。",
        "dynasty": "宋",
        "collection_info": null
    },
    {
        "title": "睡起",
        "author": "朱翌",
        "content": "客不敲门饱睡魔，静听檐雨泻天河。\n从人指画竹如意，假手爬搔松养和。\n屏上水翻波浩渺，砚旁山卧石陂陀。\n十年游戏三间屋，一笑留连两曜梭。",
        "dynasty": "宋",
        "collection_info": null
    },
    {
        "title": "送福帅",
        "author": "朱翌",
        "content": "春到春城和雅歌，又携春去度云萝。\n过余竹裏煎茶久，看子花边簇马多。\n千里福星临福地，一时天使挽天河。\n江红陈紫留连得，奈此催归尺一何。",
        "dynasty": "宋",
        "collection_info": null
    },
    {
        "title": "谢刘宪惠龙眼诗",
        "author": "朱翌",
        "content": "龙目秋成亦一奇，略无瘴雾损瑶肌。\n荔枝韵胜材谁亚，益智名同性即非。\n侠士从禽携弹去，鲛人探海得珠归。\n不须直待枯成腊，便遣尊前解褐衣。",
        "dynasty": "宋",
        "collection_info": null
    },
    {
        "title": "江上待客不至",
        "author": "朱翌",
        "content": "烟雾蒙蒙远岫埋，沙边特为小徘徊。\n行人又向去处去，客子未知来不来。\n诗似芙蓉临水出，人如杨柳待风开。\n何时见此消愁眼，更责后期倾玉杯。",
        "dynasty": "宋",
        "collection_info": null
    },
    {
        "title": "寄刘明道",
        "author": "朱翌",
        "content": "平山飞骑竹西州，到处逢君得纵游。\n满地落花春病酒，一帘明月夜登楼。\n江帆带雨人归后，烽火连天客罢休。\n一纸短书劳远祝，貂蝉到底出兜鍪。",
        "dynasty": "宋",
        "collection_info": null
    },
    {
        "title": "次韵傅丈见寄  其一",
        "author": "朱翌",
        "content": "到处能行到处藏，饭余挂钵解茶囊。\n不缘头上五分白，始与人间万事忘。\n一介远劳询近日，十年如此住南荒。\n只今已是交游绝，不问比邻不择乡。",
        "dynasty": "宋",
        "collection_info": null
    },
    {
        "title": "次韵傅丈见寄  其二",
        "author": "朱翌",
        "content": "土瓜甘蔗窖深藏，青李来禽子在囊。\n胜日园林吾有分，暮年歌酒尔无忘。\n扫除金屑不到眼，尽力石田难救荒。\n每遇北风长引领，皖公山下是桐乡。",
        "dynasty": "宋",
        "collection_info": null
    },
    {
        "title": "湘江亭别程干",
        "author": "朱翌",
        "content": "十年频望秀而巉，琴筑齐音和阮咸。\n砚浴珍材躬试墨，画收名笔旋开缄。\n长江流自胸襟出，大艑来如首尾衔。\n分手一言君勿忘，他时容我见千岩。",
        "dynasty": "宋",
        "collection_info": null
    },
    {
        "title": "郑元亚新居面梅开轩诸子读书其间名曰擢英",
        "author": "朱翌",
        "content": "纷纷百卉不须栽，一见论交正有梅。\n诗兴已从东阁动，山寒併许北枝开。\n影横窗纸月为友，香着砚屏春共来。\n庭下芝兰争秀发，对花君但莫停杯。",
        "dynasty": "宋",
        "collection_info": null
    },
    {
        "title": "江上送客夜归",
        "author": "朱翌",
        "content": "江干燕客酒如淮，归路飞辀破绿苔。\n灯影入帘窥酩酊，雨声宜梦引咍台。\n岂无文送穷行别，似有人呼隠去来。\n一念不生无可道，此怀今欲向谁开。",
        "dynasty": "宋",
        "collection_info": null
    },
    {
        "title": "送杨倅致政还乡",
        "author": "朱翌",
        "content": "交说纷纷不惮烦，要公小驻北归辕。\n三休恐负名亭意，二去吾宁顾子言。\n快指柴桑还我里，遥瞻神虎到君门。\n画图史笔俱张大，又得杨家一巨源。",
        "dynasty": "宋",
        "collection_info": null
    },
    {
        "title": "与钱端修诸公饮兴福",
        "author": "朱翌",
        "content": "积阴解尽可信眉，梵宇仍容款扣扉。\n山凈且无尘一点，湖平惟有鹭双飞。\n杯行客恶思传令，劫急棋争看解围。\n招隠不知谁好事，为寻幽处着渔矶。",
        "dynasty": "宋",
        "collection_info": null
    },
    {
        "title": "送苏判院赴江东辟",
        "author": "朱翌",
        "content": "春风桃李正开花，客路江山亦可嘉。\n白鹭洲前浪山起，乌衣巷口夕阳斜。\n一星终矣君重往，四壁萧然我独嗟。\n元佑子孙今用尽，如公岂合在天涯。",
        "dynasty": "宋",
        "collection_info": null
    },
    {
        "title": "端午登郡城得白菊一枝",
        "author": "朱翌",
        "content": "天外飞云结晚阴，城头清吹度虚襟。\n江山已定南居计，鱼鸟休撩北去心。\n菊早有花千叶嫩，薄香酿酒十分斟。\n归来卧听黄昏雨，与我尤亲一布衾。",
        "dynasty": "宋",
        "collection_info": null
    },
    {
        "title": "寄贺子忱",
        "author": "朱翌",
        "content": "昔岁裁诗远送君，知君未可作闲人。\n那知半纪重相见，全似当时只话贫。\n推毂向来谁尽力，弹冠从此不谋身。\n想当六月苕溪上，万顷荷花一幅巾。",
        "dynasty": "宋",
        "collection_info": null
    },
    {
        "title": "寄婺州欧卿德孺",
        "author": "朱翌",
        "content": "醉翁遗迹遍江湖，何事东游不到吴。\n遂使山川有遗恨，却看孙子步清涂。\n沈郎带减传千古，婺女星高近六符。\n簪笔便当归从上，盖蓝鞍锦照天衢。",
        "dynasty": "宋",
        "collection_info": null
    },
    {
        "title": "与林大夫谢灵寿杖",
        "author": "朱翌",
        "content": "万木山中美木成，古今灵寿得嘉名。\n龙鳞未测他年化，蜗角先从每节生。\n禅拟问来须便打，醉思吟后不妨行。\n使君有惠怜衰薾，欲报惭非藻思清。",
        "dynasty": "宋",
        "collection_info": null
    },
    {
        "title": "以灵寿杖寄汪内翰",
        "author": "朱翌",
        "content": "一枝灵木坚多节，千里逢人寄永州。\n赐出汉宫尊子夏，封当大县庆邳侯。\n衡山云散迎归骑，湘浦春晴更顺流。\n欲往从公无羽翼，请携上座别愚丘。",
        "dynasty": "宋",
        "collection_info": null
    },
    {
        "title": "喜见白髮诗",
        "author": "朱翌",
        "content": "种种年来渐满簪，儿童环视语相惊。\n故人大半黑头死，老子何妨白髮生。\n弹镊不须夸手熟，着冠犹喜觉头轻。\n元无粉黛居閒屋，任尔星星易数茎。",
        "dynasty": "宋",
        "collection_info": null
    },
    {
        "title": "寄方立义方曾在诗",
        "author": "朱翌",
        "content": "西南一柱力擎天，笞凤鞭鸾下散仙。\n不愤狐狸成窟穴，亦知沧海变桑田。\n梦归丁令鹤飞去，念旧徐公榻尚悬。\n我是乡人君是客，兴言及此泪如溅。",
        "dynasty": "宋",
        "collection_info": null
    },
    {
        "title": "寄向伯恭",
        "author": "朱翌",
        "content": "天竺山前昔据鞍，帽峩高屋古袍宽。\n髮虽比旧十分白，心有忧时一寸丹。\n云路正看鸣剑履，君门可早挂衣冠。\n为公试草芗林传，归日来纫九畹兰。",
        "dynasty": "宋",
        "collection_info": null
    },
    {
        "title": "次韵江子我病起",
        "author": "朱翌",
        "content": "食不下咽当奈何，千金不惜聘秦和。\n则知有我聊示病，旁若无人正浩歌。\n薄雨过墙醒槛竹，西风吹暑下庭柯。\n但令一局消长日，且乐眼前休问他。",
        "dynasty": "宋",
        "collection_info": null
    },
    {
        "title": "渊明以正月五日游斜川时年五十予以正月二日游曹源庵年五十有二矣慨然书示同行",
        "author": "朱翌",
        "content": "城裏喧呼子不贪，乃能从我就僧谈。\n平明且喜风收润，仰视只愁云向南。\n靖节使年惭过二，斜川推日在前三。\n吾生大似僧行脚，好问真空觅住庵。",
        "dynasty": "宋",
        "collection_info": null
    },
    {
        "title": "寄方允迪",
        "author": "朱翌",
        "content": "山阴兴尽晚船催，猿鹤欢迎入翠微。\n为信在山名远志，便令满箧寄当归。\n一床独设空诸有，三径就荒知昨非。\n更頼仲容贤莫敌，竹林从此倍光辉。",
        "dynasty": "宋",
        "collection_info": null
    },
    {
        "title": "雨止读陶诗有感",
        "author": "朱翌",
        "content": "涓涓泉溜木欣欣，便觉居闲思不羣。\n快覩朝霞开宿雾，少休时雨霭停云。\n无弦琴上宫商足，有酒篇中醉醒分。\n谁是知音谁可酌，置琴罢酒对炉熏。",
        "dynasty": "宋",
        "collection_info": null
    },
    {
        "title": "顷种柏假山中黄宪相访见之后八年黄宪復持节来柏已长大",
        "author": "朱翌",
        "content": "两石之间一寸栽，与君坐看斸莓苔。\n苍官阅世犹如此，欢伯唤人归去来。\n飘放又瞻新斧绣，光华重照旧池台。\n他时左纽纹生后，更望西游老子回。",
        "dynasty": "宋",
        "collection_info": null
    },
    {
        "title": "与罗教授饭园中种栀子",
        "author": "朱翌",
        "content": "园木交阴正可观，壶觞随分却成欢。\n绿钱流地雨当足，飞絮暖空春不寒。\n雪缀酴醾缘屋角，香移薝卜近栏干。\n与君细说炉亭话，强对槟榔蒌菜槃。",
        "dynasty": "宋",
        "collection_info": null
    },
    {
        "title": "与郭侯饮园中",
        "author": "朱翌",
        "content": "秾李晨兴着缟裙，酴醾首出上瑶簪。\n此时老子兴不浅，旦日将军幸早临。\n敌手对棋消昼永，中心闻射隔墙阴。\n春生夜瓮蓬莱绿，酌我无多劝客深。",
        "dynasty": "宋",
        "collection_info": null
    },
    {
        "title": "华干携茶入园晚坐柔桑下",
        "author": "朱翌",
        "content": "光穿两脚间彤霞，声急城头集暮鸦。\n且与凤雏桑下坐，共烹龙焙雨前茶。\n的中薏嫩莲新采，笋上竿成竹已斜。\n读得齐民书熟烂，把锄今作老生涯。",
        "dynasty": "宋",
        "collection_info": null
    },
    {
        "title": "喜雨欲行园",
        "author": "朱翌",
        "content": "南风转北遂为霖，倒掩书帷坐累茵。\n洗沐江山三尺雨，庄严天地十分春。\n猿吟鹤舞图双引，酒社诗坛待五申。\n说我小园增秀润，便思徐步转城闉。",
        "dynasty": "宋",
        "collection_info": null
    },
    {
        "title": "园中示客",
        "author": "朱翌",
        "content": "风急梳松堕碧钗，雨多及榻长青苔。\n趁虚阿段阿稽去，挟册宗文宗武来。\n不用张罗知寂寞，恐妨飞鸟乐徘徊。\n侵寻老矣成何事，一日华严一卷开。",
        "dynasty": "宋",
        "collection_info": null
    },
    {
        "title": "园中即事",
        "author": "朱翌",
        "content": "出山道士在家僧，晚诵儒书早佛经。\n灰尽此心犹木偶，扫除往事送刍灵。\n花边过客蜂旁午，溪上良时鹭适丁。\n一到菊坡分品目，玉盘盂可次金铃。",
        "dynasty": "宋",
        "collection_info": null
    },
    {
        "title": "至后饭客",
        "author": "朱翌",
        "content": "新阳为我解忧端，梅破南枝雪造寒。\n绣刺五纹添日刻，餠炊十字荐春盘。\n遣排百念有时尽，邂逅一尊无限欢。\n更待小晴拏小艇，兰浆重酹子陵滩。",
        "dynasty": "宋",
        "collection_info": null
    },
    {
        "title": "送罗巨济北归",
        "author": "朱翌",
        "content": "君才可从六龙飞，便合超腾向日畿。\n曾使诸生馆下立，又骑一马醉中归。\n江山得助云蒸笔，桃李不言春上机。\n归去来园花似海，子行吾且闭柴扉。",
        "dynasty": "宋",
        "collection_info": null
    },
    {
        "title": "寄仲弥性祝子权",
        "author": "朱翌",
        "content": "博士曾瞻穆穆光，贤良犹抱汉文章。\n江山不隔梦千里，鸿雁欲归书数行。\n蝇变岂能分白黑，木灾初未有青黄。\n逡巡岁晚成何事，捧腹看傩驱不祥。",
        "dynasty": "宋",
        "collection_info": null
    },
    {
        "title": "游江医园江避贼归四年花木皆再种已开花着子矣",
        "author": "朱翌",
        "content": "避地归来四阅春，春来草木尽青青。\n桃花暖逐桃花水，竹叶光临竹叶瓶。\n闭户自求安乐法，活人时说卫生经。\n移床却就溪边坐，照我新生白髮星。",
        "dynasty": "宋",
        "collection_info": null
    },
    {
        "title": "遣兴",
        "author": "朱翌",
        "content": "衡门秋到总堪悲，荷折蒲荒不整齐。\n但喜风前无立豹，亦知砌下有蹲鸱。\n吾徒老矣成何事，生理茫然更久稽。\n清凈无风天雨已，山前山后且扶藜。",
        "dynasty": "宋",
        "collection_info": null
    },
    {
        "title": "雨后告春亭饭客亭下荷花皆为酿家入曲久雨颓垣方议栽竹代之",
        "author": "朱翌",
        "content": "半夜檐声挟北风，平明贺雨走诸翁。\n山人起向水亭坐，野膳不求行帐丰。\n曲糵有香莲不死，藩篱无阙竹成功。\n闲中自有闲生理，促办牛衣戴此公。",
        "dynasty": "宋",
        "collection_info": null
    },
    {
        "title": "有惠益母粉及当归者",
        "author": "朱翌",
        "content": "多病年来叹早衰，试凭草木为扶微。\n关心药裹知多少，繫肘方书识是非。\n曾子定应怜益母，曹公端解寄当归。\n从今洗面饶光泽，血气仍充旧带围。",
        "dynasty": "宋",
        "collection_info": null
    },
    {
        "title": "送崔若砺令河源",
        "author": "朱翌",
        "content": "双鳬飞出九重关，带得中原气象还。\n抵死欲留之子住，吹笙要伴老夫闲。\n草荒白鹤峰前宅，云散黄龙洞口山。\n茉莉素馨闻已熟，妙香从此剩熏班。",
        "dynasty": "宋",
        "collection_info": null
    },
    {
        "title": "静坐",
        "author": "朱翌",
        "content": "年来岂復为秋悲，静裏端能阅化机。\n风引饥乌将子下，雨催羣蚁运粮归。\n畧无车马闲尤好，粗有诗书家亦肥。\n更得干戈渐衰息，不辞长采首山薇。",
        "dynasty": "宋",
        "collection_info": null
    },
    {
        "title": "送胡德辉",
        "author": "朱翌",
        "content": "抗章乞得清凉国，已是无心瑞锦窠。\n谁去自追戏下信，时来宁免禁中颇。\n三吴春尽天连海，四月梅黄雨压蓑。\n倘有新诗求共和，莫辞一骑送羊何。",
        "dynasty": "宋",
        "collection_info": null
    },
    {
        "title": "送果州邵公济分韵得其字",
        "author": "朱翌",
        "content": "蓬莱清暑按行归，却向西南万里驰。\n郡继尊君家有法，学传乃祖世无师。\n曹刘墙短自今日，班马香浓如昔时。\n青士在旁知别语，夕阳回首更凄其。",
        "dynasty": "宋",
        "collection_info": null
    },
    {
        "title": "东津送方务德",
        "author": "朱翌",
        "content": "一年痴雨令人瘦，三日佳晴送子回。\n何以赠之青玉案，我姑酌彼黄金罍。\n寻春出郭非聊尔，下水行舟亦快哉。\n小试平生钓鱼手，老夫合住子陵台。",
        "dynasty": "宋",
        "collection_info": null
    },
    {
        "title": "寄鸬鷀源方允迪江子我",
        "author": "朱翌",
        "content": "世间豺虎正争岐，隠去何妨九曲迷。\n怀人梦到北山北，卜邻意欲西枝西。\n麦云已有饱气象，梅雨又烦诗品题。\n他日篮舆入源去，尚期趺坐对青藜。",
        "dynasty": "宋",
        "collection_info": null
    },
    {
        "title": "喜雪  其一",
        "author": "朱翌",
        "content": "待雪多年久未逢，兹辰如望故人风。\n稍添松顶三分白，独露蕉心一寸红。\n泥尾可能留雁使，豚蹄何敢谢龙工。\n不如借取公家氅，着向飞楼缥缈中。",
        "dynasty": "宋",
        "collection_info": null
    },
    {
        "title": "喜雪  其二",
        "author": "朱翌",
        "content": "今年吉利好人逢，万玉妃来各驭风。\n客坐暖浮茶乳白，夜堂春动烛花红。\n心存帝所元非梦，化出天城不用工。\n却怪浩歌韩吏部，巧分垤处与㘭中。",
        "dynasty": "宋",
        "collection_info": null
    },
    {
        "title": "喜雪  其三",
        "author": "朱翌",
        "content": "嘉瑞真成一旦逢，寄笺天下託鹏风。\n分无侑坐歌眉绿，但有挑蔬冻指红。\n画史莫传飞舞势，诗人俱尽琢磨工。\n此间不见干坤妙，妙在竹扉山崦中。",
        "dynasty": "宋",
        "collection_info": null
    },
    {
        "title": "分水县舍夜遇大雪",
        "author": "朱翌",
        "content": "挥扇解衣真早计，果然一夕变春阴。\n屋头瓦裂风掀户，媿上珠跳雪满衾。\n我自不妨高枕卧，人今更有惜花心。\n此行特地非乘兴，明日扁舟兴亦深。",
        "dynasty": "宋",
        "collection_info": null
    },
    {
        "title": "元日会凌季文家",
        "author": "朱翌",
        "content": "柏叶椒盘巧试新，大呼珠履集华茵。\n香醪满劝橘为盏，红烛未消梅写真。\n荔子双头归有遗，天花六出静无尘。\n稍晴便合西湖去，寻遍山房洞户春。",
        "dynasty": "宋",
        "collection_info": null
    },
    {
        "title": "春游",
        "author": "朱翌",
        "content": "久不出门心已灰，佳晴作意苦相催。\n鶑花世界共游戏，竹石弟兄仍往来。\n心有所之无远近，兴虽已尽更徘徊。\n江边渔父伤时切，得遇郎君笑口开。",
        "dynasty": "宋",
        "collection_info": null
    },
    {
        "title": "示同会",
        "author": "朱翌",
        "content": "无奈春寒老不禁，喜看晴日上窗櫺。\n羣花半露干坤巧，百刻平分昼夜停。\n拄杖有时挑菜甲，桔槔无復问畦丁。\n逢春不出何为者，众醉谁知可独醒。",
        "dynasty": "宋",
        "collection_info": null
    },
    {
        "title": "简范信中",
        "author": "朱翌",
        "content": "天下皆闻公子贤，轻裾长袖更争妍。\n青春自向东山好，下客空怀代舍迁。\n生活不甘诗冷淡，年光专用酒留连。\n直须万里骑黄鹄，俯仰安能在一椽。",
        "dynasty": "宋",
        "collection_info": null
    },
    {
        "title": "正月十四日西湖留别同舍",
        "author": "朱翌",
        "content": "背淮辕楚过三吴，铁轴膏轮每疾驱。\n千里未能归北客，一觞来此别西湖。\n门门灯火动今夜，步步溪山迎故吾。\n明日归潮君看取，浪花堆裏啸樯乌。",
        "dynasty": "宋",
        "collection_info": null
    },
    {
        "title": "正月二十日过江氏园",
        "author": "朱翌",
        "content": "宛宛桥虹卧碧涟，深深古屋背长川。\n园官送菜无虚日，溪友留鱼不问钱。\n历数旧交俱老矣，及时行乐且欣然。\n梅花更有黄千叶，携取一杯花下传。",
        "dynasty": "宋",
        "collection_info": null
    },
    {
        "title": "三月五日游刘光世园",
        "author": "朱翌",
        "content": "南高峰下访余春，霁草浮光暖更熏。\n日转暮山添着色，风旋湖水作回纹。\n飘零大士天花雨，惊顾将军画栋云。\n兴尽不须呼曲友，他时来饭一瓯芹。",
        "dynasty": "宋",
        "collection_info": null
    },
    {
        "title": "闰月四日大风出灵鹫捕鱼具鲙且约冬间再集",
        "author": "朱翌",
        "content": "西北云收廓太虚，东南风急放船初。\n冬深更许侯设鲙，地远不讥公矢鱼。\n白小未容登燕俎，红鲜忽已间嘉蔬。\n重生鳞鬣浮江去，尽是先生所弃余。",
        "dynasty": "宋",
        "collection_info": null
    },
    {
        "title": "陪董令升西湖阅竞渡  其一",
        "author": "朱翌",
        "content": "驰波斗舰疾轻鸿，歌鼓喧天保岁丰。\n直面北风吹雨过，卷帘斜日照楼红。\n吴儿戏水用长技，太守行春如醉翁。\n社稷中兴岂无日，羣鱼跃水正飞空。",
        "dynasty": "宋",
        "collection_info": null
    },
    {
        "title": "陪董令升西湖阅竞渡  其二",
        "author": "朱翌",
        "content": "行乐何妨纵水嬉，劝耕犹喜及花时。\n风和官柳未飘絮，绿满园桑无附枝。\n训练指麾谈笑裏，清凉潇洒古今宜。\n西溪雨足归舟稳，会送高帆入凤池。",
        "dynasty": "宋",
        "collection_info": null
    },
    {
        "title": "三衢胡定愍祠诗",
        "author": "朱翌",
        "content": "把酒论诗建业城，三年金石见交情。\n罗池忽待中流泊，姑蔑应无剧雨倾。\n直道岂知人负我，英姿如在死犹生。\n鑪香销尽丛祠晚，独对西风泪臆横。",
        "dynasty": "宋",
        "collection_info": null
    },
    {
        "title": "买田潼溪",
        "author": "朱翌",
        "content": "求田得处便成家，笑为污邪祝满车。\n潄石枕流新梦想，带牛佩犊老生涯。\n歌成但可相舂杵，客到莫嫌炊饭砂。\n祭罢土龙春雨应，稳骑秧马一鞭斜。",
        "dynasty": "宋",
        "collection_info": null
    },
    {
        "title": "过乌龙岭",
        "author": "朱翌",
        "content": "羣山低首避乌龙，行道惊看翠倚空。\n地设中原如此险，人无斗志若为功。\n九重颇觉天门近，一卒能当蜀道雄。\n细酌粉泉庵下水，泠然归去御刚风。",
        "dynasty": "宋",
        "collection_info": null
    },
    {
        "title": "晚晴步谒杨令于乌龙寺",
        "author": "朱翌",
        "content": "举头廓廓见晴虚，山色秋光得自如。\n杖履可行三里近，斧斤不赦万松疏。\n上人坐设刀圭饮，乃祖家无担石储。\n语罢寒温晚归去，相逢应不问迁除。",
        "dynasty": "宋",
        "collection_info": null
    },
    {
        "title": "离临安日范伯达送茶约至钓台烹之正月十八日宿台下兼简务德",
        "author": "朱翌",
        "content": "过尽长滩唤落帆，舟人取火上高岩。\n已携败絮来投宿，记有珍茶旋启缄。\n忽忆住时同短𦩘，要须于此办长镵。\n可怜一夜梅花雨，点滴犹随舳尾衔。",
        "dynasty": "宋",
        "collection_info": null
    },
    {
        "title": "钓台观新刻范文正碑",
        "author": "朱翌",
        "content": "日角曈曈上蔡阳，有星飞去避余光。\n东西怵迫谢新进，南北逍遥乐故乡。\n载刻庙碑求琰琬，一新祠宇照沧浪。\n使君着意敦风俗，更作高堂牓卒章。",
        "dynasty": "宋",
        "collection_info": null
    },
    {
        "title": "竞秀阁",
        "author": "朱翌",
        "content": "辋川遥展右丞图，盘谷中藏李愿居。\n龙睡潭深飞客棹，凤鸣枝老结吾庐。\n但令蜡屐去前齿，安用鸱夷託后车。\n西望子陵三十里，烟云来往问何如。",
        "dynasty": "宋",
        "collection_info": null
    },
    {
        "title": "游玉泉  其一",
        "author": "朱翌",
        "content": "坡陀石上大绅垂，踞石跏趺世虑微。\n奉引有春扶屐去，送归生月带星稀。\n一时花木助欢笑，四顾风云入指挥。\n是日乃书惊蛰节，鸣蛙已傍小池归。",
        "dynasty": "宋",
        "collection_info": null
    },
    {
        "title": "游玉泉  其二",
        "author": "朱翌",
        "content": "款段寻山不着鞭，每逢佳处且周旋。\n生无一字夸金谷，喜与诸公会玉泉。\n雷转正喧三级浪，绅垂直自九重天。\n有能庚伏留终日，大胜朝堂食万钱。",
        "dynasty": "宋",
        "collection_info": null
    },
    {
        "title": "立夏前一日登马氏山亭",
        "author": "朱翌",
        "content": "百忧不到酒三行，万事尽休棋一枰。\n梅子未黄先着雨，樱桃欲熟正防鶑。\n忽惊夏向明朝立，便恐春从此地更。\n数蝶飞来花寂寞，乱蛙鸣处水纵横。",
        "dynasty": "宋",
        "collection_info": null
    },
    {
        "title": "夏日登叶氏山亭",
        "author": "朱翌",
        "content": "云气向晓不待族，风伯忽来吹使醨。\n溪南溪北半篙碧，荷叶荷花一段奇。\n旋扣柴荆行问道，少休松槛坐移时。\n渊明志广桑麻长，此语勿传朝市知。",
        "dynasty": "宋",
        "collection_info": null
    },
    {
        "title": "题翠波亭",
        "author": "朱翌",
        "content": "天垂迭巘翠相交，风展文漪碧半篙。\n胜日难逢宜乐此，好山多买不为饕。\n了无叹息同登岘，忽有会心如在濠。\n更看溪光山色裏，红霞蒸起万株桃。",
        "dynasty": "宋",
        "collection_info": null
    },
    {
        "title": "七夕日游仙人洞",
        "author": "朱翌",
        "content": "蝉引秋风上桂枝，登山临水不胜悲。\n兽蹲虎踞石见怪，天划神刓洞出奇。\n无復碧蓝鸡刷羽，空余青栗猬攒皮。\n傥分衲子三椽屋，当与仙人五日期。",
        "dynasty": "宋",
        "collection_info": null
    },
    {
        "title": "晨光亭夹径草深庵僧澄锄去之将种桃李",
        "author": "朱翌",
        "content": "径荒随处长蓬蒿，忽告通幽且尽薅。\n已问花翁移郁李，竟从金母折蟠桃。\n住庵事简吾何力，种树功高子有劳。\n吏用公材当小试，把锄来趁雨如膏。",
        "dynasty": "宋",
        "collection_info": null
    },
    {
        "title": "晚步城外",
        "author": "朱翌",
        "content": "芒履宽柔野策轻，晚来无暑步重闉。\n人间争梦大槐国，物外谁寻小草民。\n一鹭缓飞为我伴，半川铺练写余真。\n何从可觉秋消息，忽有凉飔到白苹。",
        "dynasty": "宋",
        "collection_info": null
    },
    {
        "title": "冬至后三日与罗楚入倅厅两松下梅花盛开取酒酌石台上思得名手作松梅图  其一",
        "author": "朱翌",
        "content": "老松鳞甲待拏云，俯视梅花意亦亲。\n粉色上参冬岭秀，虬枝下挽越溪真。\n乘闲到此能终日，与我来游尽可人。\n今代华光古韦毕，生绡一幅两传神。",
        "dynasty": "宋",
        "collection_info": null
    },
    {
        "title": "冬至后三日与罗楚入倅厅两松下梅花盛开取酒酌石台上思得名手作松梅图  其二",
        "author": "朱翌",
        "content": "匆匆前日贺书云，那似今朝笑语亲。\n年例一来窥雪样，岁寒同此见天真。\n梅间蜂阵长围日，松下鸱蹲反吓人。\n一碗檑茶未忘本，三杯薄酒不能神。",
        "dynasty": "宋",
        "collection_info": null
    },
    {
        "title": "冬至后雪夜",
        "author": "朱翌",
        "content": "腊前梅蕊未斜横，至后醅香试满觥。\n过眼文书开数叶，打窗风雨又三更。\n闭门高卧直差易，拥鼻微吟何似生。\n稍取湿薪供热弄，住山如此不多争。",
        "dynasty": "宋",
        "collection_info": null
    },
    {
        "title": "送邓清臣之行在",
        "author": "朱翌",
        "content": "老去何嫌雪满颠，放怀惟与子周旋。\n起趋吴越时难得，上继张余理必然。\n岭海断云归雁底，江湖春浪白鸥前。\n故人相见问今我，雨笠烟蓑事力田。",
        "dynasty": "宋",
        "collection_info": null
    },
    {
        "title": "元宵怀都城简胡令俊民时胡连夕在告",
        "author": "朱翌",
        "content": "天豁晴光合，檐收雪汁干。\n灯期欣在候，火令不为难。\n方喜春风动，犹怜暮色寒。\n仙晨今夜乐，帝所旧年观。\n郁郁卿云密，葱葱瑞气盘。\n五门双阙耸，三岛十洲攒。\n风伯清黄道，鈎陈卫赤鸾。\n声流车水快，花影烛龙蟠。\n入望云裳举，低迷杂佩珊。\n歌翻楼上下，人与月团栾。\n夜色清凝露，香风静泛兰。\n陆莲摇艷质，汤鲤转惊澜。\n故国云天外，家风楚俗完。\n良时亦竞作，游兴颇相干。\n诸县丰登际，元戎礼数宽。\n辍耕来野父，沽酒办余欢。\n少问飞鳬客，遥知道室安。\n樵青能笑语，太白酌瀰漫。\n要是弦堂宓，何妨花县潘。\n黄庭须默课，灯录不重看。\n羡子闭门坐，嗟予脚力殚。\n醉归哦五字，一一待公刊。",
        "dynasty": "宋",
        "collection_info": null
    },
    {
        "title": "南华五十韵",
        "author": "朱翌",
        "content": "乡里黄梅接，家居祖剎邻。\n常闻肉身佛，甘作硙坊人。\n坚有悬腰石，空无拂镜尘。\n已舂诸米熟，自识本心真。\n拄杖敲顽质，袈裟绕凈身。\n衣传千古信，法待五年伸。\n拨棹烦师送，投林避众嗔。\n风幡俱不动，金瓦定非伦。\n汝听宜皆谛，吾言决可遵。\n由兹开顿教，为世作良因。\n叶坠虽归本，烟斜不向新。\n铃声鸣白塔，雾气走黄巾。\n塑手藏衣袭，闺姝败钵唇。\n全提诸佛印，开尽一花春。\n代代灯灯续，尘尘剎剎均。\n性天南北合，道德帝王亲。\n歌鼓昭陵日，梯航外国珍。\n庄严及山谷，赐予出金银。\n龙翥开飞帛，春温布演纶。\n镇安清凈境，奔走护持神。\n楼阁三千界，香灯十二辰。\n苏铭模妙墨，柳记刻丰珉。\n自昔炎荒地，常容放逐臣。\n流人悲去越，从者病居陈。\n庚子何忧鵩，春秋谩感麟。\n足生行路茧，眉结念亲颦。\n卜吐千瓶水，官分十束薪。\n九韶先幸舜，五岭后通秦。\n气候今无瘴，人情古亦惇。\n何尝疏北客，剩喜预嘉宾。\n鼓角催归梦，江湖动钓缗。\n时花开有信，山果种生仁。\n武水长怀古，曹溪每问津。\n端居七里郭，相望一由旬。\n抱被来投宿，闻钟起及晨。\n自怜终北向，天遣试南询。\n竟日云垂地，通宵雨溅茵。\n桥横一滴上，雀见五方驯。\n飞锡泉香发，连山宝气振。\n杖寻桃竹把，佩采楚兰纫。\n大礼行郊次，洪恩浃海滨。\n稍宽三面网，归作再生民。\n甫里将收栗，松江细煮莼。\n橘怀工戏綵，萱背更栽椿。\n风急团云絮，霜清洗月轮。\n治行今数日，问信不嫌频。\n三宿真成恋，诸寮且遍巡。\n斗茶夸顾渚，羹芋说西岷。\n寺有坛经旧，谁知祖意谆。\n持归化岭北，大地免沉沦。",
        "dynasty": "宋",
        "collection_info": null
    },
    {
        "title": "送吏部张尚书帅成都一百韵",
        "author": "朱翌",
        "content": "一代亨衢上，明公逸步超。\n河东书具作，圯下老相邀。\n海阔云垂翼，天清斗压杓。\n三人前鼎甲，千佛仰孤飈。\n弟子师尊董，诸儒称述萧。\n西昆收俊乂，东壁绝尘嚣。\n别乘将离汴，轻舟径指苕。\n湖山纵清美，家国尚飘摇。\n恸哭天倾柱，归情户见蛸。\n奉祠投里闬，招隠向山椒。\n并海屯千卫，披榛拱百僚。\n回銮须故国，负靮且今朝。\n光列哀乌位，星驰封马轺。\n贤裾来接武，阴沴自潜消。\n香案依丹陛，螭㘭立紫霄。\n飞鸿九天去，归鹤一声嘹。\n主上思图旧，王人促见招。\n起居还左史，议论鄙南朝。\n大吕声扬远，元圭质匪雕。\n掖垣裁诏密，禁路赐缨彯。\n灭浇图兴夏，巡方首从姚。\n自南瞻析木，直北望玄枵。\n玉海千寻浪，江南五色鹞。\n矫如出尘隼，凛若在秋雕。\n去国还追信，刓章岂易尧。\n光华司马甲，整顿路车鞗。\n国事烦参决，廷询得具条。\n乘时笑干没，许国敢轻佻。\n河洛干戈满，陵原草木焦。\n青春深仗节，久雨更乘橇。\n取道先辕楚，扬旌转望萧。\n一抔藏万世，九庙正三昭。\n遂使仪如汉，将令乐奏韶。\n路迷彪过迹，涧涸夜生潮。\n去日春仍浅，归期暑正熇。\n君王喜不寐，天下首方翘。\n疏奏忠无隠，臣生苦不聊。\n戴天那忍共，得地岂宜骄。\n内治今当亟，高名不敢要。\n铨衡真有託，启事復何辽。\n道直咸推汲，谋深岂计晁。\n定非挥扇羽，宁要插蝉貂。\n褒贬书方举，姦谀骨合销。\n怀开真坦坦，燕处自夭夭。\n当宁西南顾，常怀参井迢。\n徧询医国效，立遣愈民痟。\n文武资兼禀，诗书气不恌。\n众皆可郄縠，一以委张昭。\n除目凌晨下，行装即日撩。\n被携犹剌刺，涉远乃翛翛。\n帆影三江水，车声万里桥。\n丈人峰嵂屼，神女峡岧峣。\n石室画闇淡，草堂人寂寥。\n山围玉垒峻，水减石犀遥。\n石表笋双立，铜青柏未凋。\n锦江喧士女，药市混仙樵。\n劫堕干坤坏，流横海岳漂。\n惟兹井络外，依旧角弓弨。\n自昔三刀梦，多传五袴谣。\n威余严仆射，功说李文饶。\n文定棠尤美，乖崖福可徼。\n事今难悉数，公亦岂其苗。\n秦地新通栈，瞿塘稳泛桡。\n虎貔环外阃，耨耜得深穮。\n正可供壶奕，随宜列鼓箫。\n蒲鞭束高阁，竹马戏垂髫。\n好阅相如赋，终閒李广刁。\n奎文天象转，延阁士林标。\n此去庭无愈，行闻众选陶。\n付之枢极运，咸仰泰阶霄。\n贱子无三径，平生有一瓢。\n老将书蠹槁，时作草虫喓。\n大笑玉三刖，不求银十腰。\n古今同阅宙，南北信吹薸。\n已类蜂粘网，真成鹿覆蕉。\n屡经多盗境，几至独身跳。\n何处地堪避，知谁战敢挑。\n月明三匝鹊，巢比一枝鹩。\n钓濑长烹鲤，穷山饱听鸮。\n临书池尽黑，就局博嫌么。\n臂有七贤把，丹亡九转烧。\n唯堪贯薜荔，未肯摋芳虈。\n卖药难争价，为农等寓侨。\n稍能羞野葛，初未识江珧。\n已罢寻蛩駏，欣闻退猲獢。\n谁怜人为米，敢有意迁乔。\n过我深披藋，追凉薄曳绡。\n狐裘怜晏子，缟带与公侨。\n挽引烦推毂，陶甄为置窑。\n清时容潦倒，策府着刍荛。\n忆昨西湖上，随公羽盖飘。\n青山迎晋履，绿水泛湖𦨣。\n上相尊仍美，将军勇正骁。\n道争棋屡覆，壶响箭呈枭。\n茶乳晴尤发，香云浄更翲。\n晚花栖嫩菊，近岸俯游鲦。\n四望天连水，羣簪玉及瑶。\n政亲连榻坐，倏见锡戈琱。\n良月霜枫冷，佳晴雪霰销。\n留公已无策，鼎食望加调。",
        "dynasty": "宋",
        "collection_info": null
    },
    {
        "title": "宣城书怀",
        "author": "朱翌",
        "content": "高爽清凉郡，登临佳丽都。\n上连三蜀重，旁挟两淮趋。\n天分光牛斗，溪行走舳舻。\n新林天际浦，青草柳边湖。\n丁令鹤归晚，琴高鲤疾驱。\n高城布渠答，近市表浮屠。\n龙具深耕雨，牛车富入租。\n钟鱼广教饭，箫鼓敬亭巫。\n祷请俱先诣，斋修必尽愚。\n虔恭问杯珓，畴昔梦摴蒱。\n桃李万家邑，鱼盐百贾区。\n棋争三品胜，钱为七郎输。\n湖上同皇甫，楼中记独孤。\n五云裘可作，天马锦应无。\n射的穿云白，莲房照水乌。\n山精今及采，鹰爪得同拘。\n右史隶题榜，太和存漏壶。\n劘牙虞吏像，衣褐卯神图。\n蝎走收宵螫，蜂讙保穴雏。\n泉甘黄蘗旧，茶隽白云腴。\n幽寂谷留马，凌歊舟若鳬。\n山登天柱石，沙暖句溪蒲。\n洞启三天秘，滩愁六刺迂。\n轻烟藏石女，微雨浴花姑。\n半夜笛声起，临轩桂影敷。\n谢公亭别范，孔子井犹洙。\n舟起鹭前导，桥横龙未雩。\n子安飞远近，杜宇诉朝晡。\n示爽归田约，怀冰洒篆娱。\n白公谢霞绮，荀媪进雕胡。\n神王能旁达，心闲免外虞。\n白龟飞入楚，赤马棹通吴。\n孤枕喧鼯鼠，南亭听蟪蛄。\n贡先红毯贵，俗尚褐袍麤。\n蝉蜕裴丞相，聪明陆大夫。\n刘诗送拄杖，班传出葫芦。\n露柱从师指，金杯受赐殊。\n汉书国史法，心要藏经郛。\n鲋活有奇术，归还真梦驱。\n苦心思懿老，一钵走元孚。\n潜隠大中主，躬行外域膜。\n储神天北极，繫念水西隅。\n内屏如来地，当阳造化鑪。\n千年犹可想，一绝定非谀。\n昔在中书省，亲闻大禹谟。\n土阶临黼座，文石上丝絇。\n红绕当阶药，阴留一院梧。\n不才持史笔，有愧但书厨。\n卜筑随鲲徙，囚山与鵩俱。\n忘怀从北院，归命只南庐。\n作赋先招隠，移文卒谢逋。\n晚归真发覆，岂意辱嘘枯。\n黄屋南巡岳，侯圭毕会涂。\n时持莘野鼎，来采会稽菰。\n圣主新更化，羁臣首辨诬。\n书修天禄阁，游并道山儒。\n汩没颜容改，因循岁月徂。\n此生甘泛梗，余论许分符。\n节近书云日，轮驱画鹿朱。\n川华冰片合，山曲卧屏纡。\n入腊占三白，登堂展七扶。\n人家多露积，村鼓不鸣桴。\n身奉三年最，魂收一纪逾。\n可无人叹息，粗免鬼揶揄。\n夜引星朝斗，晨瞻日出嵎。\n两旗叹潦倒，五马忘崎岖。\n严濑犹如睦，昆山恐是苏。\n深怜百口逐，只办四方餬。\n旋磨鱼千里，弥缝金十奴。\n何如今守馥，犹愧旧官呼。\n笏有看山拄，歌无击缶呜。\n江山真肺腑，鱼鸟自葭莩。\n正頼管城子，能招墨客徒。\n李梅诗格律，斑竹政规模。\n事省囚宽繫，年丰酒易沽。\n近分天驷监，遣牧决波騟。\n苗狝申军法，蕃宣奉帝俞。\n校旗推妙手，嚙镞视张弧。\n杼轧丝双茧，篁包米一桴。\n遇风专戒火，听雨甚忧圩。\n酒盏经旬把，歌茵特地铺。\n赐金夸魏绛，顾曲少周瑜。\n硕果园林密，春山雨露濡。\n木瓜红镂体，银杏绿匀肤。\n栗发风前罅，柑垂霜后株。\n蚁侵梨酿蜜，盘走芡圆珠。\n野蔌多将𮑉，春盘细剪蒌。\n谁同九日菊，难得一枝萸。\n水阅寻鱼鷘，沙连合阵鸬。\n爱闲多闭阁，因事或操觚。\n敏捷惭铜钵，工夫体辘轳。\n僧谈曾接会，老境合师瞿。\n窗月重重镜，松风一一竽。\n饫餐佳境蔗，旋鲙早秋鲈。\n本是烟霞痼，何疑山泽癯。\n计难出柏马，收必在桑榆。\n旧事论新事，今吾非故吾。\n意中不足致，身外復何须。\n朝市安能隠，田园久已芜。\n斯言诚有味，端不减醍醐。",
        "dynasty": "宋",
        "collection_info": null
    },
    {
        "title": "陪昆山邑官游慧聚寺诗",
        "author": "朱翌",
        "content": "日暗蒲鍼绿，风回柳影圆。\n好山如有旧，胜事颇相牵。\n绀宇欣留屐，炎官快着鞭。\n神工盘岌嶪，妙手活蜿蜒。\n奇甚梁唐迹，伟哉张孟篇。\n故人逢异县，旧话说当年。\n留滞江湖远，惊呼岁月迁。\n还同一笑乐，相与对床眠。\n笔向晴窗落，名垂漆榜鲜。\n味腴知茗胜，势猛觉棋仙。\n飞盖干霄上，危栏挂斗偏。\n压云云掩苒，待月月婵娟。\n石镂珍球怪，杉重翠幄妍。\n迎风拳乳鹊，尽力叫饥蝉。\n雨脚斜侵户，湖光远拍天。\n徐浇白玉酿，笑折水晶莲。\n时节酒中过，襟怀物外缘。\n安居岂城市，避世必林泉。\n好乞弹丸地，聊成痼疾烟。\n山祇应许我，木杪架飞椽。",
        "dynasty": "宋",
        "collection_info": null
    },
    {
        "title": "再次前韵",
        "author": "朱翌",
        "content": "日走瞿昙宅，殷勤问觉圆。\n荷珠翻雨碎，荇带逆风牵。\n安步穿芒屩，长驱断蜡鞭。\n临深呼属玉，骑气道蜿蜒。\n前辈几人到，高情五字篇。\n翩翩遗浊世，落落度长年。\n断石崖蜂出，乔枝谷鸟迁。\n端为逃暑去，復作拂云眠。\n心旷风林豁，书干棐几鲜。\n丞方有公事，尉亦从羣仙。\n倚玉吾何幸，栖云志未偏。\n久知情澹泊，不梦翠连娟。\n晚日斜吹绮，新诗欲斗妍。\n微行窥沼鹄，孤坐蜕枝蝉。\n俯视千章木，如临尺五天。\n韵高巾垫角，饮痛盏垂莲。\n小筑坚前约，兹游定昔缘。\n欲夸山耸髻，安得思流泉。\n却恐樽无醁，羣忧爨不烟。\n谁来助清兴，吹裂笛如椽。",
        "dynasty": "宋",
        "collection_info": null
    },
    {
        "title": "次吕居仁九日羣集韵",
        "author": "朱翌",
        "content": "衣冠交上郡，气象有中州。\n九日一尊酒，千岩万壑秋。\n星方聚吴分，鱼已跃王舟。\n即事感今昔，乃情无去留。\n忧时俱出力，济胜合先谋。\n北望边风凛，戎衣讵敢休。",
        "dynasty": "宋",
        "collection_info": null
    },
    {
        "title": "蔡倅羔羊斋  其一",
        "author": "朱翌",
        "content": "有生不酿羔羊酒，无日不诵羔羊诗。\n贤哉蔡子勇成癖，自励要如三代时。",
        "dynasty": "宋",
        "collection_info": null
    },
    {
        "title": "蔡倅羔羊斋  其二",
        "author": "朱翌",
        "content": "尽输精白承休德，政用诗书造太平。\n略为周家推在位，太颠闳夭散宜生。",
        "dynasty": "宋",
        "collection_info": null
    },
    {
        "title": "题李成山水",
        "author": "朱翌",
        "content": "好山谁定识真形，着白山人眼最亲。\n半夜忽闻遭有力，中书君召主林神。",
        "dynasty": "宋",
        "collection_info": null
    },
    {
        "title": "题程干燕公山水",
        "author": "朱翌",
        "content": "电眼观山老更真，能分天造一层层。\n直须擘华尊瀛手，始解铺张入剡藤。",
        "dynasty": "宋",
        "collection_info": null
    },
    {
        "title": "石芥  其一",
        "author": "朱翌",
        "content": "古人重改阳城驿，吾辈欣闻石芥名。\n风味可人终骨鲠，樽前真见鲁诸生。",
        "dynasty": "宋",
        "collection_info": null
    },
    {
        "title": "石芥  其二",
        "author": "朱翌",
        "content": "长安官酒甜如蜜，风月虽佳懒举觞。\n特送盘蔬还会否，与公新酿斗端方。",
        "dynasty": "宋",
        "collection_info": null
    },
    {
        "title": "山芥",
        "author": "朱翌",
        "content": "湿带青烟古涧滨，气含石理助芳辛。\n山中酒醒凉生脑，乞与文园渴肺人。",
        "dynasty": "宋",
        "collection_info": null
    },
    {
        "title": "南山观雪  其一",
        "author": "朱翌",
        "content": "入山初与雪云俱，坐定云收雪亦无。\n不见旧时苍翠色，换将粉墨作新图。",
        "dynasty": "宋",
        "collection_info": null
    },
    {
        "title": "南山观雪  其二",
        "author": "朱翌",
        "content": "南游客上妙高峰，拄杖敲冰袖障风。\n卷起面前帘看雪，烟鬟浑插玉珑璁。",
        "dynasty": "宋",
        "collection_info": null
    },
    {
        "title": "次韵书事  其一",
        "author": "朱翌",
        "content": "西风昨夜入庭梧，况味今年似旧无。\n想见防秋有长策，幽人真欲反吾庐。",
        "dynasty": "宋",
        "collection_info": null
    },
    {
        "title": "次韵书事  其二",
        "author": "朱翌",
        "content": "圣朝始悟文章弊，大霈首更诗赋科。\n白苇黄茅供一扫，英豪人物未消磨。",
        "dynasty": "宋",
        "collection_info": null
    },
    {
        "title": "次韵书事  其三",
        "author": "朱翌",
        "content": "熙宁事作崇宁样，嘉佑政为元佑师。\n但得至诚行号令，坐令风俗似当时。",
        "dynasty": "宋",
        "collection_info": null
    },
    {
        "title": "次韵书事  其四",
        "author": "朱翌",
        "content": "当年司马温公力，今日宣仁圣烈尊。\n哲后在天何愠喜，要令元老雪沉寃。",
        "dynasty": "宋",
        "collection_info": null
    },
    {
        "title": "天申节诗  其一",
        "author": "朱翌",
        "content": "南来欣遇千秋节，北向空驰万里心。\n永日清风吹古寺，一杯聊见祝尧深。",
        "dynasty": "宋",
        "collection_info": null
    },
    {
        "title": "天申节诗  其二",
        "author": "朱翌",
        "content": "明庆晓班催百辟，钧容仙部下层霄。\n如今独立熏风裏，却听羣仙奏九韶。",
        "dynasty": "宋",
        "collection_info": null
    },
    {
        "title": "南华书事诗  其一",
        "author": "朱翌",
        "content": "珍重南华五色禽，云栖雾宿见无因。\n雨中恐悞翩然出，我是闲人非贵人。",
        "dynasty": "宋",
        "collection_info": null
    },
    {
        "title": "南华书事诗  其二",
        "author": "朱翌",
        "content": "万木杉从一寸栽，参天次第可推排。\n他年空翠桥边路，来选承天八柱材。",
        "dynasty": "宋",
        "collection_info": null
    },
    {
        "title": "南华书事诗  其三",
        "author": "朱翌",
        "content": "真觉止能留一宿，桐乡今已住连宵。\n却将膏雨下山去，聊助南溟早晚潮。",
        "dynasty": "宋",
        "collection_info": null
    },
    {
        "title": "南华书事诗  其四",
        "author": "朱翌",
        "content": "火树烧春明踯躅，紫罗囊笔缀辛夷。\n花枝照眼蒙清润，带雨游山亦自奇。",
        "dynasty": "宋",
        "collection_info": null
    },
    {
        "title": "曲江渔者得鳜鱼弃之目为师婆鱼  其一",
        "author": "朱翌",
        "content": "巨口细鳞初出网，𩼎皮玳瑁乃同斑。\n了无骨鲠人人喜，更捣盐虀发笑颜。",
        "dynasty": "宋",
        "collection_info": null
    },
    {
        "title": "曲江渔者得鳜鱼弃之目为师婆鱼  其二",
        "author": "朱翌",
        "content": "溪友渔翁忍弃捐，却应游泳得长年。\n遐方未识珍羞贵，不道杨凭已得仙。",
        "dynasty": "宋",
        "collection_info": null
    },
    {
        "title": "夜梦采选",
        "author": "朱翌",
        "content": "荣辱悲欢反覆手，竞呼穴骼欲求功。\n大开眼作人间梦，何况真成一梦中。",
        "dynasty": "宋",
        "collection_info": null
    },
    {
        "title": "惠崇芦雁",
        "author": "朱翌",
        "content": "我是江湖一漫郎，鸿飞鹭宿见行藏。\n西风吹尽芦花雪，水驿云程未易量。",
        "dynasty": "宋",
        "collection_info": null
    },
    {
        "title": "谢谭南恩寄六目龟",
        "author": "朱翌",
        "content": "无了禅师斸草莱，清江使者六眸开。\n我今筑屋虚空裏，亦復蹒跚出海来。",
        "dynasty": "宋",
        "collection_info": null
    },
    {
        "title": "乞双峰山频婆果  其一",
        "author": "朱翌",
        "content": "我昔南游三眼国，逢人一笑启丹唇。\n祇今重到孤峰顶，依旧丹唇一笑新。",
        "dynasty": "宋",
        "collection_info": null
    },
    {
        "title": "乞双峰山频婆果  其二",
        "author": "朱翌",
        "content": "我闻如来有佛眼，结子成时速寄来。\n从此慈悲修广目，得争开处便争开。",
        "dynasty": "宋",
        "collection_info": null
    },
    {
        "title": "延祥寺手植竹有甘露  其一",
        "author": "朱翌",
        "content": "圣主尊贤方侧席，此君凝露美如饴。\n形容盛德书生事，请对佳祥着好诗。",
        "dynasty": "宋",
        "collection_info": null
    },
    {
        "title": "延祥寺手植竹有甘露  其二",
        "author": "朱翌",
        "content": "穰穰天酒被修篁，的皪枝间日射光。\n岂为炎荒多热恼，故教灌顶作清凉。",
        "dynasty": "宋",
        "collection_info": null
    },
    {
        "title": "月下对白菊  其一",
        "author": "朱翌",
        "content": "诗人月下见梅花，着力形容极口夸。\n若使月明中见菊，欲将何语为褒嘉。",
        "dynasty": "宋",
        "collection_info": null
    },
    {
        "title": "月下对白菊  其二",
        "author": "朱翌",
        "content": "饮冰嚙雪傅延年，要比蟾宫桂子妍。\n忽遇嫦娥蒙一盼，桂花未敢着鞭先。",
        "dynasty": "宋",
        "collection_info": null
    },
    {
        "title": "佛头菊",
        "author": "朱翌",
        "content": "我杖常扶佛面强，我花今见佛头香。\n灵山会上曾拈出，一笑悬知是饮光。",
        "dynasty": "宋",
        "collection_info": null
    },
    {
        "title": "金盏玉盘菊",
        "author": "朱翌",
        "content": "玉盘金盏世称珍，天酒琼浆晓自盈。\n天为我贫都乞我，我虽不饮亦关情。",
        "dynasty": "宋",
        "collection_info": null
    },
    {
        "title": "桃花菊",
        "author": "朱翌",
        "content": "菊花忽作桃花面，放眼难看九月黄。\n花不见桃惟见菊，又将红雨学啼妆。",
        "dynasty": "宋",
        "collection_info": null
    },
    {
        "title": "雪见羞",
        "author": "朱翌",
        "content": "白如白雪復何加，岂有寒英胜六花。\n真是岭南稀见雪，花光胜雪喜无差。",
        "dynasty": "宋",
        "collection_info": null
    },
    {
        "title": "睡轩三首  其一",
        "author": "朱翌",
        "content": "意马心猿不用忙，睡乡深处解行装。\n华山闻有希夷子，安得斯人与对床。",
        "dynasty": "宋",
        "collection_info": null
    },
    {
        "title": "睡轩三首  其二",
        "author": "朱翌",
        "content": "诸公对奕我高眠，此法非人不可传。\n四脚棋槃皆黑子，孝先从此便争先。",
        "dynasty": "宋",
        "collection_info": null
    },
    {
        "title": "睡轩三首  其三",
        "author": "朱翌",
        "content": "风和日永饱食已，雨急天寒户不开。\n遇此佳时无一事，搘床高枕听咍台。",
        "dynasty": "宋",
        "collection_info": null
    },
    {
        "title": "谢惠杨梅",
        "author": "朱翌",
        "content": "杭州金氏越州楞，撒火飞星五月春。\n百果若重推贡士，风流应不下平津。",
        "dynasty": "宋",
        "collection_info": null
    },
    {
        "title": "南屏  其一",
        "author": "朱翌",
        "content": "百步阶头长进步，南屏堂上立移时。\n明明万象森罗处，鍜炼雕镌费我诗。",
        "dynasty": "宋",
        "collection_info": null
    },
    {
        "title": "南屏  其二",
        "author": "朱翌",
        "content": "早来风定绝尘霾，扫地如镜窗尽开。\n昏明四望移远近，昼夜两湖分去来。",
        "dynasty": "宋",
        "collection_info": null
    },
    {
        "title": "南屏  其三",
        "author": "朱翌",
        "content": "正当昼永六十刻，久坐僧斋烹雨前。\n满园菜花开向夏，一双蝴蝶飞上天。",
        "dynasty": "宋",
        "collection_info": null
    },
    {
        "title": "寄题竞秀亭  其一",
        "author": "朱翌",
        "content": "吴山越岭老于行，何地诛茅寄此情。\n直使浮云无一点，千岩应接始分明。",
        "dynasty": "宋",
        "collection_info": null
    },
    {
        "title": "寄题竞秀亭  其二",
        "author": "朱翌",
        "content": "来往人传客寝安，问渠何事驻征鞍。\n只应门外千山好，能使胸中百念宽。",
        "dynasty": "宋",
        "collection_info": null
    },
    {
        "title": "观乌龙山瀑布  其一",
        "author": "朱翌",
        "content": "一日一夜雨如倾，北山山顶垂天绅。\n是间去海只咫尺，缓流何用走踆踆。",
        "dynasty": "宋",
        "collection_info": null
    },
    {
        "title": "观乌龙山瀑布  其二",
        "author": "朱翌",
        "content": "五老峰前三峡桥，不论时节听飞潮。\n那知冷落穷山裏，忽见晴空练一条。",
        "dynasty": "宋",
        "collection_info": null
    },
    {
        "title": "观乌龙山瀑布  其三",
        "author": "朱翌",
        "content": "漱石漱流俱可意，濯缨濯足且随时。\n到江莫作滔天浪，妨我轻舟理钓丝。",
        "dynasty": "宋",
        "collection_info": null
    },
    {
        "title": "题搓线图",
        "author": "朱翌",
        "content": "谁言粉白但闲居，纫补尚烦金十奴。\n治得棼丝有条理，却嫌红女未工夫。",
        "dynasty": "宋",
        "collection_info": null
    },
    {
        "title": "舍后污池有小鱼数百迁之于江",
        "author": "朱翌",
        "content": "一泓已脱归涔水，万顷初惊广莫乡。\n且向江湖成自在，幸因风雨得腾骧。",
        "dynasty": "宋",
        "collection_info": null
    },
    {
        "title": "雪霁捕鱼图",
        "author": "朱翌",
        "content": "羣鱼何日举舟师，玉海瑶山欲霁时。\n正是严冬当设脍，老翁香饭必先炊。",
        "dynasty": "宋",
        "collection_info": null
    },
    {
        "title": "园中开牡丹一枝",
        "author": "朱翌",
        "content": "天下花王都洛京，清明寒食走香軿。\n东君欲表南来意，一朵蔫然尚典型。",
        "dynasty": "宋",
        "collection_info": null
    },
    {
        "title": "咏紫荆",
        "author": "朱翌",
        "content": "鹤骨龙筋结寿枝，红绡紫绮曝仙衣。\n只应不奈麻姑爪，独领春风住翠微。",
        "dynasty": "宋",
        "collection_info": null
    },
    {
        "title": "有惠新醤及酒者",
        "author": "朱翌",
        "content": "拾遗久住浣花桥，生理谁能济一毫。\n携醤藉糟来过我，故人惟有孟仓曹。",
        "dynasty": "宋",
        "collection_info": null
    },
    {
        "title": "听鸽铃",
        "author": "朱翌",
        "content": "蓬蒿门巷久张罗，岂有笼坊重客过。\n天外鸽铃惊午枕，儿童误起听长呵。",
        "dynasty": "宋",
        "collection_info": null
    },
    {
        "title": "次韵董令升四咏 寻幽亭",
        "author": "朱翌",
        "content": "帝遣银河下太微，余波散绕野人扉。\n此行步步有佳处，盘礴孤亭试解衣。",
        "dynasty": "宋",
        "collection_info": null
    },
    {
        "title": "次韵董令升四咏 竞秀亭",
        "author": "朱翌",
        "content": "山阴道士顷留连，应接烟云马不前。\n君说江南亦如此，我虽未到想当然。",
        "dynasty": "宋",
        "collection_info": null
    },
    {
        "title": "次韵董令升四咏 性乐堂",
        "author": "朱翌",
        "content": "且置纷纷事百端，从公繫马白云边。\n欲知太守乐其乐，山色溪声得两全。",
        "dynasty": "宋",
        "collection_info": null
    },
    {
        "title": "次韵董令升四咏 玉泉",
        "author": "朱翌",
        "content": "至宝何年伏九渊，飞空散作玉声琤。\n那知夜半腾朝采，会见长虹属太清。",
        "dynasty": "宋",
        "collection_info": null
    },
    {
        "title": "梅花",
        "author": "朱翌",
        "content": "姑射山头冰雪仙，人间一见便丰年。\n却应羞死琴台女，不得乃翁分一钱。",
        "dynasty": "宋",
        "collection_info": null
    },
    {
        "title": "芥",
        "author": "朱翌",
        "content": "蔚然苍石底，有此紫玉钗。\n本无尘土侵，宁畏霜霰埋。",
        "dynasty": "宋",
        "collection_info": null
    },
    {
        "title": "芹",
        "author": "朱翌",
        "content": "幽人本无肉食愿，岸草溪毛躬自荐。\n并堤有芹秀晚春，采掇归来待朝膳。",
        "dynasty": "宋",
        "collection_info": null
    },
    {
        "title": "观弄狮子",
        "author": "朱翌",
        "content": "狻猊日走二百里，于菟闻之望风靡。\n春晴酤酒大合乐，乃向尊前应宫征。\n嚬呻奋迅左右顾，枥马悲鸣汗流水。\n供官自古藏太常，失脚何年落村裏。\n佛居胜义空谷中，吼法怖魔如此耳。\n人閒宜假不宜真，此理吾今得之矣。",
        "dynasty": "宋",
        "collection_info": null
    },
    {
        "title": "咏昭君",
        "author": "朱翌",
        "content": "当时夫死若求归，凛然义动单于府。\n不知出此更随俗，颜色如花心粪土。",
        "dynasty": "宋",
        "collection_info": null
    },
    {
        "title": "登白衣寺钟楼",
        "author": "朱翌",
        "content": "凭高直欲驭西风，百里纤毫尽发蒙。\n楼观相望秋色裏，江山争丽海光中。\n云容入座如相识，足力缘梯尚不穷。\n肯使诗成夸得意，撞钟惊起坐禅翁。",
        "dynasty": "宋",
        "collection_info": null
    },
    {
        "title": "咏慈溪普济寺古松",
        "author": "朱翌",
        "content": "三国名臣宅，千楹释子宫。\n但求除橘籍，不见老松公。\n怀抱凌云上，规模偃盖同。\n须防雷雨际，恐復化为龙。",
        "dynasty": "宋",
        "collection_info": null
    },
    {
        "title": "读杜诗至减米散同舟路难思共济舟人偶来告饥似诗谶也",
        "author": "朱翌",
        "content": "老翁起布衣，诗史天下选。\n眼中无全牛，万象转綮窽。\n曹刘知几辈，波澜付一卷。\n凄其忧世心，妙若医国扁。\n惜哉无孔子，不得并坟典。\n豹露管中班，吾犹及浅浅。\n岁月走江淮，冷淡空盘盏。\n诸子不见味，咀嚼必禁脔。\n遗编过三復，奥义见百遍。\n长言起清风，竦立侍冠冕。\n减米散同舟，读已事在眼。\n吾岂监河侯，不救在陈患。\n生尘甑屡空，戛釜声不免。\n迢迢千里程，与汝共艰崄。\n虽无百丈牵，顾有众力挽。\n愿学平原公，试草乞米简。\n更问偕来人，恐有蔡明远。",
        "dynasty": "宋",
        "collection_info": null
    },
    {
        "title": "輶归自五羊得承可旧诗一编书其后",
        "author": "朱翌",
        "content": "君不见香山居士居洛阳，远借五寺收文章。\n又不见巢父诗卷何所藏，留之天地同久长。\n铸金琢石非不强，金流石泐不可防。\n以人传人策甚良，世人顾未知其方。\n我昔宦游凌大江，年少从君璧一双。\n胜时一咏同一觞，颇亦自愧抢榆枋。\n劫火不肯留青囊，日往月来心不忘。\n大儿南归自五羊，袖中乃有万丈光。\n伏而读之喜莫量，重到虎踞龙盘乡。\n今年贡舶早放洋，明珠大贝光溢箱。\n答赐不敢烦吾皇，愿得君诗归献王。",
        "dynasty": "宋",
        "collection_info": null
    },
    {
        "title": "投壶  其一",
        "author": "朱翌",
        "content": "谁可忘忧慰寂寥，夏长惟以一壶消。\n坐中皆欲从多马，妙处何妨不绝枭。\n幸郭滑稽无事日，将遵取士中兴朝。\n诸公有意来偿进，贳酒何妨为解貂。",
        "dynasty": "宋",
        "collection_info": null
    },
    {
        "title": "投壶  其二",
        "author": "朱翌",
        "content": "哨壶枉矢乐初筵，列坐分曹看令传。\n龙跃隼飞惊背手，云开电击笑通天。\n齐侯晋侯夸酒肉，鲁鼓薛鼓排方圆。\n何事吾人无一事，竹床高卧听铮然。",
        "dynasty": "宋",
        "collection_info": null
    },
    {
        "title": "投壶  其三",
        "author": "朱翌",
        "content": "五扶新拓室中筵，列算姑从旧制传。\n百发纵横惟所命，一时胜负岂非天。\n功成只许全为上，手熟犹如左画圆。\n卜昼未厌仍卜夜，铜槃高捧烛花然。",
        "dynasty": "宋",
        "collection_info": null
    },
    {
        "title": "投壶  其四",
        "author": "朱翌",
        "content": "三代遗文叹寂寥，考评今古得愁消。\n中行穆子虽争隽，司马温公不贵枭。\n鈇钺他年专将阃，羽仪从此冠天朝。\n倒囊剩欲陪宾戏，零落空余一弊貂。",
        "dynasty": "宋",
        "collection_info": null
    },
    {
        "title": "上巳陪诸公集西湖",
        "author": "朱翌",
        "content": "今日我上巳，乐哉天气新。\n青春在西湖，湖水绿以匀。\n诸公乃肯游，盘飧仍集珍。\n少纵方外谈，一洗城中尘。\n唤船苦不早，行酒不计巡。\n始叹葑欲合，终喜鸥来亲。\n茫茫天宇间，何地寄此身。\n共偷一日闲，恐负三月春。\n遥瞻后湖游，海若从钩陈。",
        "dynasty": "宋",
        "collection_info": null
    },
    {
        "title": "六月十五日西湖宿斋",
        "author": "朱翌",
        "content": "并湖西去望南屏，但见烟云日日新。\n山色渐争秋气势，荷花全露晓精神。\n洗心用此无边绿，处世端能不染尘。\n惭愧西湖敦夙夜，从今长作境中人。",
        "dynasty": "宋",
        "collection_info": null
    },
    {
        "title": "金刚台",
        "author": "朱翌",
        "content": "儿子门生交说勤，要翁一出步溪云。\n金刚台近城三里，玉友醅新盏十分。\n反照江山红半敛，小春桃李暖如熏。\n心灰已冷无机事，戏象争棋亦谩云。",
        "dynasty": "宋",
        "collection_info": null
    },
    {
        "title": "绿萼梅",
        "author": "朱翌",
        "content": "不肯雷同自一家，青裙独立水之涯。\n只应夜过许长史，全似当年萼绿华。",
        "dynasty": "宋",
        "collection_info": null
    },
    {
        "title": "题山谷姚黄梅花",
        "author": "朱翌",
        "content": "姚花富贵江梅妙，俱是花中第一流。\n戏出小诗花一样，先生下笔与春谋。",
        "dynasty": "宋",
        "collection_info": null
    },
    {
        "title": "素馨",
        "author": "朱翌",
        "content": "众香发越充南溟，梅花脑飞水弄沉。\n露积旃檀薪降真，熏陆光射琉璃缾。\n山川草木一天芬，素质如玉备众馨。\n乌髻粤女娇满簪，上官置酒结盖缨。\n余波润泽龙涎春，北走万里燕赵秦。\n骚人尚尤楚灵均，何为不入离骚经。",
        "dynasty": "宋",
        "collection_info": null
    },
    {
        "title": "峤南元夕时桃李尽花今岁游人甚盛示王守",
        "author": "朱翌",
        "content": "太平文物自多奇，刺史风流照海涯。\n五福神游先乐国，百灯王现应明时。\n笙箫合处春回暖，桃李阴中月落迟。\n醉倒花前天厚我，何须更间紫姑为。",
        "dynasty": "宋",
        "collection_info": null
    },
    {
        "title": "题清芬阁",
        "author": "朱翌",
        "content": "山腰繫烟帛，石齿潄滩雪。\n千岁可坐致，清风在岩穴。\n五季浪拍天，不覆渔翁船。\n入山种美材，百世收栋椽。\n松厅正一台，莲幕壮两河。\n少蓬熏班香，建州办韩多。\n今代南海君，事事似诸父。\n何年继昔游，秋山祠乃祖。",
        "dynasty": "宋",
        "collection_info": null
    },
    {
        "title": "句  其一",
        "author": "朱翌",
        "content": "下岩琢研温如玉。",
        "dynasty": "宋",
        "collection_info": null
    },
    {
        "title": "句  其二",
        "author": "朱翌",
        "content": "昔时桐溪汉九卿，家在淮南天一柱。",
        "dynasty": "宋",
        "collection_info": null
    },
    {
        "title": "句  其三",
        "author": "朱翌",
        "content": "天上佳招飞鸑鷟，人间春色到蔓菁。",
        "dynasty": "宋",
        "collection_info": null
    },
    {
        "title": "句  其四",
        "author": "朱翌",
        "content": "天气未佳宜且住，风涛如此亦安归。",
        "dynasty": "宋",
        "collection_info": null
    },
    {
        "title": "句  其五",
        "author": "朱翌",
        "content": "水篆行科斗，林妆啭画眉。",
        "dynasty": "宋",
        "collection_info": null
    },
    {
        "title": "句  其六",
        "author": "朱翌",
        "content": "足下一来同晚步，先生小住待村舂。",
        "dynasty": "宋",
        "collection_info": null
    },
    {
        "title": "句  其七",
        "author": "朱翌",
        "content": "四野绿迴春补阙，乱山尘浄雨修容。",
        "dynasty": "宋",
        "collection_info": null
    },
    {
        "title": "句  其八",
        "author": "朱翌",
        "content": "经年不濯子春足，半月才梳叔夜头。",
        "dynasty": "宋",
        "collection_info": null
    },
    {
        "title": "句  其九",
        "author": "朱翌",
        "content": "缙绅处士议所以，将军贵人须毕之。",
        "dynasty": "宋",
        "collection_info": null
    },
    {
        "title": "句  其一○",
        "author": "朱翌",
        "content": "琉璃虚空甚圆满，紫磨山川更新铸。",
        "dynasty": "宋",
        "collection_info": null
    },
    {
        "title": "句  其一一",
        "author": "朱翌",
        "content": "客来切勿令观此，薏苡犹能困伏波。",
        "dynasty": "宋",
        "collection_info": null
    },
    {
        "title": "句  其一二",
        "author": "朱翌",
        "content": "水精透膜轻含液，绛縠离苞未变香。",
        "dynasty": "宋",
        "collection_info": null
    },
    {
        "title": "句  其一三",
        "author": "朱翌",
        "content": "蘼芜敷绿叶，系出蛾眉阴。",
        "dynasty": "宋",
        "collection_info": null
    },
    {
        "title": "句  其一四",
        "author": "朱翌",
        "content": "时过汤餠客，共破粤侯琛。",
        "dynasty": "宋",
        "collection_info": null
    },
    {
        "title": "句  其一五",
        "author": "朱翌",
        "content": "三径谁从陶靖节，重阳惟有傅延年。",
        "dynasty": "宋",
        "collection_info": null
    },
    {
        "title": "句  其一六",
        "author": "朱翌",
        "content": "无人马为二，对饮月成三。",
        "dynasty": "宋",
        "collection_info": null
    },
    {
        "title": "睡起",
        "author": "姚孝锡",
        "content": "生涯甘分寄耕桑，山色围门水遶墙。\n困病久惩耽酒癖，爱閒犹有和诗忙。\n檐冰滴砌春犹冷，野马浮川日渐长。\n旧事老年多记忆，故园归梦正悠扬。",
        "dynasty": "宋",
        "collection_info": null
    },
    {
        "title": "柳溪别墅",
        "author": "姚孝锡",
        "content": "安车随意饱甘肥，晚食徐行理亦齐。\n山市日高人未集，柴门客至鸟先啼。\n溪桥散望携筇度，野寺牵吟信笔题。\n容膝易安聊自适，瓮天閒看舞酰鸡。",
        "dynasty": "宋",
        "collection_info": null
    },
    {
        "title": "岁晚怀二弟",
        "author": "姚孝锡",
        "content": "少易成欢老易伤，壮游垂白未还乡。\n烟尘无復音书到，魂梦犹疲道路长。\n爆竹又惊新荐岁，屠苏空忆旧传觞。\n年年此日遥相忆，鸿雁何时续断行。",
        "dynasty": "宋",
        "collection_info": null
    },
    {
        "title": "睡起",
        "author": "姚孝锡",
        "content": "睡起日侵牖，开轩遥见山。\n晓风吹腊尽，芳草惹春还。\n烟暖鶑迁谷，云低雁渡关。\n衰年人事减，遇酒得开颜。",
        "dynasty": "宋",
        "collection_info": null
    },
    {
        "title": "次李平子登台有感韵",
        "author": "姚孝锡",
        "content": "落日孤云带远冈，戍楼烟瘴旧边场。\n疲民卒岁方怀土，远客凭高自忆乡。\n汉使一朝延四皓，秦诗千古弔三良。\n行藏此意无人解，聊借青山送酒觞。",
        "dynasty": "宋",
        "collection_info": null
    },
    {
        "title": "九日题峰山",
        "author": "姚孝锡",
        "content": "不须歌吹上丛台，千里晴川入座来。\n世事难凭休挂口，生涯见在且衔杯。\n无情趁暖花先老，有信迎寒雁已迴。\n遥想故园亲种菊，霜枝露蘂向谁开。",
        "dynasty": "宋",
        "collection_info": null
    },
    {
        "title": "次韵王无竞见寄",
        "author": "姚孝锡",
        "content": "客怀重倚仲宣楼，白草黄云塞上秋。\n山色不随尘世改，水声还抱故城流。\n隙中畏景那堪玩，镜裏衰颜祇自羞。\n多愧诗人苦相忆，远传佳句弔清愁。",
        "dynasty": "宋",
        "collection_info": null
    },
    {
        "title": "閒居",
        "author": "姚孝锡",
        "content": "无客访衰残，柴门尽日关。\n耽书真是癖，惜酒近成悭。\n苔径行搜句，茅檐卧看山。\n却嫌明镜裏，偏照鬓毛斑。",
        "dynasty": "宋",
        "collection_info": null
    },
    {
        "title": "和成冠卿见寄",
        "author": "姚孝锡",
        "content": "别恨频添鬓雪深，百年怀抱鬰沈沈。\n标名不挂金银牓，涉世空坚铁石心。\n俗物何劳供一醉，残僧正欲伴孤吟。\n朱絃三弄虚檐寂，唯有清风是赏音。",
        "dynasty": "宋",
        "collection_info": null
    },
    {
        "title": "次韵秋兴",
        "author": "姚孝锡",
        "content": "老畏年光速，愁添旅梦多。\n西风着梧竹，归思入烟波。\n夜永凭诗遣，颜衰得酒和。\n故溪千树柳，谁復晒渔蓑。",
        "dynasty": "宋",
        "collection_info": null
    },
    {
        "title": "感白髮",
        "author": "姚孝锡",
        "content": "弹铗凭谁听客歌，震雷那復化鱼梭。\n梳头白雪惊新有，障眼元花比旧多。\n乡问阻兵犹断绝，羁怀凭酒暂消磨。\n不须更问今朝客，门外元无雀可罗。",
        "dynasty": "宋",
        "collection_info": null
    },
    {
        "title": "晓霁",
        "author": "姚孝锡",
        "content": "一夜云峯卷迅雷，残红狼藉点苍苔。\n鶑声岂解留春住，燕语虚劳唤梦迴。\n愁寂顿疑诗思减，衰残偏感岁华催。\n柳溪鱼鸟应相识，乘兴无嫌日日来。",
        "dynasty": "宋",
        "collection_info": null
    },
    {
        "title": "重九偶成",
        "author": "姚孝锡",
        "content": "天边今日又重阳，陇树红飞雁信霜。\n且插茱萸慰衰鬓，莫将诗句挠迴肠。\n歌勤皓齿人俱醉，舞恋晴晖蝶也忙。\n来日预期扶宿酒，未应篱菊减秋香。",
        "dynasty": "宋",
        "collection_info": null
    },
    {
        "title": "溪桥早春",
        "author": "姚孝锡",
        "content": "轻黄未染柳梢匀，连日溪风卷塞尘。\n乍暖乍寒花信晚，相呼相应鸟声频。\n少勤漫挟经纶策，老懒空余病患身。\n追忆故园桃李树，年年红紫为谁新。",
        "dynasty": "宋",
        "collection_info": null
    },
    {
        "title": "东轩琴示儿子沂",
        "author": "姚孝锡",
        "content": "古人无復见，但有东轩琴。\n一鼓高山操，因窥古人心。\n正声久沈埋，俚耳喧哇淫。\n正可自怡悦，不须求赏音。",
        "dynasty": "宋",
        "collection_info": null
    },
    {
        "title": "花前独酌二绝句  其一",
        "author": "姚孝锡",
        "content": "老将花酒作知音，起就花前酒自斟。\n莫便兴来先酩酊，却妨真赏废搜吟。",
        "dynasty": "宋",
        "collection_info": null
    },
    {
        "title": "花前独酌二绝句  其二",
        "author": "姚孝锡",
        "content": "移得名花手自栽，花知不为老人开。\n兴来谁是尊前客，唯有提壶送酒杯。",
        "dynasty": "宋",
        "collection_info": null
    },
    {
        "title": "题柳溪别墅",
        "author": "姚孝锡",
        "content": "雨霁风和不动尘，柳边携酒赏晴春。\n频来溪鸟浑相识，度水穿花不避人。",
        "dynasty": "宋",
        "collection_info": null
    },
    {
        "title": "芍药",
        "author": "姚孝锡",
        "content": "绿萼披风瘦，红苞浥露肥。\n只愁春梦断，化作彩云飞。",
        "dynasty": "宋",
        "collection_info": null
    },
    {
        "title": "次韵李相公偶成",
        "author": "姚孝锡",
        "content": "帘鸟唤归梦，竹风追夕凉。\n感时空有泪，却老分无方。\n流水依山白，孤云带日黄。\n无人共尊酒，散髮卧藜床。",
        "dynasty": "宋",
        "collection_info": null
    },
    {
        "title": "村居偶成",
        "author": "姚孝锡",
        "content": "静爱柴门野兴幽，杖藜徐步到岩丘。\n深林有兽鸟先噪，废圃无人泉自流。\n土瘠税租随力办，年丰禾黍过时收。\n客来不虑无供给，白酒黄鸡亦易求。",
        "dynasty": "宋",
        "collection_info": null
    },
    {
        "title": "用峰山旧韵二首  其一",
        "author": "姚孝锡",
        "content": "信步西风寺，穷幽未觉赊。\n松根缠石瘦，云磴出岩斜。\n思爽余三唱，诗成自一家。\n空余几两屐，不踏渡溪槎。",
        "dynasty": "宋",
        "collection_info": null
    },
    {
        "title": "用峰山旧韵二首  其二",
        "author": "姚孝锡",
        "content": "春水上堤沙，春晴散望赊。\n衰年花近眼，久客梦还家。\n映日孤鸿没，迎风双燕斜。\n平生江海意，早晚送浮槎。",
        "dynasty": "宋",
        "collection_info": null
    },
    {
        "title": "题佛光寺",
        "author": "姚孝锡",
        "content": "臧谷虽殊竟两亡，倚阑终日念行藏。\n已忻境寂洗尘虑，更觉心清闻妙香。\n孤鸟带烟来远树，断云收雨下斜阳。\n人间未卜蜗牛舍，远目横秋益自伤。",
        "dynasty": "宋",
        "collection_info": null
    },
    {
        "title": "芭蕉",
        "author": "姚孝锡",
        "content": "凤翅摇寒碧，虚庭暑不侵。\n何因有恨事，常抱未舒心。",
        "dynasty": "宋",
        "collection_info": null
    },
    {
        "title": "蜀葵",
        "author": "姚孝锡",
        "content": "倾心知向日，布叶解承阴。\n空侧黄金盏，谁人与对斟。",
        "dynasty": "宋",
        "collection_info": null
    },
    {
        "title": "次韵公才对菊见怀",
        "author": "姚孝锡",
        "content": "髮蓬新感二毛侵，尚阻清尊对菊斟。\n久拟芝兰同臭味，莫疑鱼鸟自高深。\n食贫岂復甘秦炙，客病空怀奏楚音。\n挂席无由上牛斗，漫凭流水送归心。",
        "dynasty": "宋",
        "collection_info": null
    },
    {
        "title": "寄田朝散善辅",
        "author": "姚孝锡",
        "content": "粉署标名旧，山城识面新。\n青云摧劲翮，空谷滞幽人。\n世路谋身拙，心田育德醇。\n久要知可卜，倾盖已情亲。",
        "dynasty": "宋",
        "collection_info": null
    },
    {
        "title": "春日书怀",
        "author": "姚孝锡",
        "content": "云散交情薄，棋翻世态新。\n山容犹带腊，鸟语已回春。\n节物惊心遽，丘园入梦频。\n东风如解语，端笑未归人。",
        "dynasty": "宋",
        "collection_info": null
    },
    {
        "title": "春日溪桥",
        "author": "姚孝锡",
        "content": "留恋春光慰病颜，无情风雨卷春还。\n阴阴密绿笼溪暗，细细疏红点径斑。\n老去益怜诗思涩，欢来聊破酒肠悭。\n不嫌门外无车辙，得遂衰慵一味閒。",
        "dynasty": "宋",
        "collection_info": null
    },
    {
        "title": "登楼有怀",
        "author": "姚孝锡",
        "content": "老愧凭阑目力昏，百年怀抱向谁论。\n晴空雁起云边塞，夕照人归郭外村。\n因记昔游惊迅晷，暂将离恨付清尊。\n谁人肯似边居士，远驾朱轮过雀门。",
        "dynasty": "宋",
        "collection_info": null
    },
    {
        "title": "题滕奉使祠",
        "author": "姚孝锡",
        "content": "本期苏郑共扬镳，不意芝兰失后凋。\n遗老祇今犹涕泪，后生无復识风标。\n西陉雁度霜前塞，滹水樵争日暮桥。\n追想生平英伟魄，凌云一笑岂能招。",
        "dynasty": "宋",
        "collection_info": null
    },
    {
        "title": "句  其一",
        "author": "姚孝锡",
        "content": "节物先后南北异，人情冷暖古今同。",
        "dynasty": "宋",
        "collection_info": null
    },
    {
        "title": "句  其二",
        "author": "姚孝锡",
        "content": "红缬退风花着子，绿鍼浮水稻抽秧。",
        "dynasty": "宋",
        "collection_info": null
    },
    {
        "title": "句  其三",
        "author": "姚孝锡",
        "content": "久客交情谙冷暖，衰年病骨识阴晴。",
        "dynasty": "宋",
        "collection_info": null
    },
    {
        "title": "句  其四",
        "author": "姚孝锡",
        "content": "烟染绿丝迷别浦，雨催红糁缀长条。",
        "dynasty": "宋",
        "collection_info": null
    },
    {
        "title": "句  其五",
        "author": "姚孝锡",
        "content": "愁边日晷偏疑短，梦裏江乡未当归。",
        "dynasty": "宋",
        "collection_info": null
    },
    {
        "title": "句  其六",
        "author": "姚孝锡",
        "content": "盘无兼味惭留客，梦厌多岐不到乡。",
        "dynasty": "宋",
        "collection_info": null
    },
    {
        "title": "句  其七",
        "author": "姚孝锡",
        "content": "酒敌余威翻索莫，诗含幽思倍清新。",
        "dynasty": "宋",
        "collection_info": null
    },
    {
        "title": "句  其八",
        "author": "姚孝锡",
        "content": "岸涨鱼吹沫，山空石转雷。",
        "dynasty": "宋",
        "collection_info": null
    },
    {
        "title": "句  其九",
        "author": "姚孝锡",
        "content": "舞风初学絮，带雨不成花。",
        "dynasty": "宋",
        "collection_info": null
    },
    {
        "title": "句  其一○",
        "author": "姚孝锡",
        "content": "谷虚繁地籁，境寂散天香。",
        "dynasty": "宋",
        "collection_info": null
    },
    {
        "title": "句  其一一",
        "author": "姚孝锡",
        "content": "云生古木千章秀，山抱晴川一掌平。",
        "dynasty": "宋",
        "collection_info": null
    },
    {
        "title": "句  其一二",
        "author": "姚孝锡",
        "content": "诗忙疏酒盏，俸薄减厨烟。",
        "dynasty": "宋",
        "collection_info": null
    },
    {
        "title": "句  其一三",
        "author": "姚孝锡",
        "content": "玄晏暮年常抱病，子山终日苦思归。",
        "dynasty": "宋",
        "collection_info": null
    },
    {
        "title": "偈颂四十一首  其一",
        "author": "释慧晖",
        "content": "山上栏外，水下槛前。\n夜兔光雪，昼乌辉火。\n黄头出妙，浄名入玄。\n胡僧印心，卢公传衣。\n张三野曲，李四樵歌。\n船动碧波，海浸孤天。",
        "dynasty": "宋",
        "collection_info": null
    },
    {
        "title": "偈颂四十一首  其二",
        "author": "释慧晖",
        "content": "陬月今朝三五风，岭头雪气缚寒松。\n不知枯木得胡信，含玉灵花春梦中。\n瑞鸟飞来千万峯，祥鱼行过二三众。\n纷然相见主人眼，历历双眸处处通。",
        "dynasty": "宋",
        "collection_info": null
    },
    {
        "title": "偈颂四十一首  其三",
        "author": "释慧晖",
        "content": "如月今朝一日晨，风光破玉百花新。\n西来本祖再来也，万岳千峯皆是亲。",
        "dynasty": "宋",
        "collection_info": null
    },
    {
        "title": "偈颂四十一首  其四",
        "author": "释慧晖",
        "content": "竺土之大仙，今日告涅槃。\n鹤林之米子，当下得枯偏。",
        "dynasty": "宋",
        "collection_info": null
    },
    {
        "title": "偈颂四十一首  其五",
        "author": "释慧晖",
        "content": "学者恒沙无一悟，过在他讨舌头路。\n欲得忘形泯踪迹，努力慇懃空裏步。",
        "dynasty": "宋",
        "collection_info": null
    },
    {
        "title": "偈颂四十一首  其六",
        "author": "释慧晖",
        "content": "花月今朝朔旭前，桂轮普转满天边。\n枝花馥郁清香在，乌鹊从来同夜蟾。",
        "dynasty": "宋",
        "collection_info": null
    },
    {
        "title": "偈颂四十一首  其七",
        "author": "释慧晖",
        "content": "花落秦川流水香，雨清荷玉妙珠藏。\n祇么堂堂消息子，见来一点不相当。\n静夜钟声楼上冷，残春岑色付红阳。\n好是满堂孤峻处，不知人世见金章。",
        "dynasty": "宋",
        "collection_info": null
    },
    {
        "title": "偈颂四十一首  其八",
        "author": "释慧晖",
        "content": "桃红李白落空墀，天碧地青悬锦机。\n云鹤出笼过鸟道，饱参密旨不传时。",
        "dynasty": "宋",
        "collection_info": null
    },
    {
        "title": "偈颂四十一首  其九",
        "author": "释慧晖",
        "content": "余月今朝初一日，满山绿树影青青。\n异苗繁茂只斯是，大地全分画不成。",
        "dynasty": "宋",
        "collection_info": null
    },
    {
        "title": "偈颂四十一首  其一○",
        "author": "释慧晖",
        "content": "千山鬰密处，凉飘洗夏热。\n今日正当眼，利剑是镔铁。",
        "dynasty": "宋",
        "collection_info": null
    },
    {
        "title": "偈颂四十一首  其一一",
        "author": "释慧晖",
        "content": "禁足护生曲直中，安居收念又机杇。\n一炉香气香满室，黄面老师弄拙巧。",
        "dynasty": "宋",
        "collection_info": null
    },
    {
        "title": "偈颂四十一首  其一二",
        "author": "释慧晖",
        "content": "天桥横海上，石人走玉阶。\n玄源歌，孰得唱。\n妙唱奇，岂得知。",
        "dynasty": "宋",
        "collection_info": null
    },
    {
        "title": "偈颂四十一首  其一三",
        "author": "释慧晖",
        "content": "皋月今朝初旭光，玉辉破暗露堂堂。\n日日分明久远事，威音那畔是时祥。",
        "dynasty": "宋",
        "collection_info": null
    },
    {
        "title": "偈颂四十一首  其一四",
        "author": "释慧晖",
        "content": "君看五月半旬飔，山上雪花满地飞。\n乌鷄昨夜入云外，鹭鹤今朝出紫微。\n木马声声嘶北风，金鹅口口啼南枝。\n石翁气瘦运步断，玉士情丰竖拳稀。",
        "dynasty": "宋",
        "collection_info": null
    },
    {
        "title": "偈颂四十一首  其一五",
        "author": "释慧晖",
        "content": "他家自有通霄路，何用从容求别路。\n巍巍绝顶落潭底，峭峭家风吹满路。",
        "dynasty": "宋",
        "collection_info": null
    },
    {
        "title": "偈颂四十一首  其一六",
        "author": "释慧晖",
        "content": "且月今朝半夏辰，修行道者有疏亲。\n明头合暗宾中主，暗裏含明主中宾。\n暗暗未明位裏真，明明不暗目前人。",
        "dynasty": "宋",
        "collection_info": null
    },
    {
        "title": "偈颂四十一首  其一七",
        "author": "释慧晖",
        "content": "寂灭真功元无体，无功妙旨太深深。\n同中有异麤中细，异中有同念裏心。",
        "dynasty": "宋",
        "collection_info": null
    },
    {
        "title": "偈颂四十一首  其一八",
        "author": "释慧晖",
        "content": "夜间洗热凉飘飘，六月皎然满天雪。\n青林日晚人归宅，红谷天明客唤月。",
        "dynasty": "宋",
        "collection_info": null
    },
    {
        "title": "偈颂四十一首  其一九",
        "author": "释慧晖",
        "content": "玉机转侧金堂冷，石室斜开铁户明。\n木鸡唤月壶天晓，泥牛吼花客游城。",
        "dynasty": "宋",
        "collection_info": null
    },
    {
        "title": "偈颂四十一首  其二○",
        "author": "释慧晖",
        "content": "诸佛出身处，东山水上行。\n宸闺垂玉帘，云榻拥天青。",
        "dynasty": "宋",
        "collection_info": null
    },
    {
        "title": "偈颂四十一首  其二一",
        "author": "释慧晖",
        "content": "相月今朝日气旭，梧桐一叶落金风。\n秋声潇索黄文玉，山上满天愁杀中。\n目前机用无分外，那裏妙章绝万工。\n破梦蝶魂飞大空，失船钓客舣孤篷。\n胡文新送北来鸿，乡信始见他日功。\n旧山山转月明后，归路悠悠玉𤪑珑。",
        "dynasty": "宋",
        "collection_info": null
    },
    {
        "title": "偈颂四十一首  其二二",
        "author": "释慧晖",
        "content": "金气黄枫半叶红，晚来渔客倚青松。\n多多动梦夜凉路，处处偷光午月峰。\n长安万里景，大阳千里道。\n大悲阁前是鼎州，黄鹤楼前鹦鹉洲。",
        "dynasty": "宋",
        "collection_info": null
    },
    {
        "title": "偈颂四十一首  其二三",
        "author": "释慧晖",
        "content": "杀气到来黄叶秋，梧桐老冷随河流。\n人间天上无分晓，从古至今谁得酬。\n恁么辩得，尚带滞留。\n别得一路，正绝踪由。",
        "dynasty": "宋",
        "collection_info": null
    },
    {
        "title": "偈颂四十一首  其二四",
        "author": "释慧晖",
        "content": "壮月今朝半月明，上来衲子眼睲睲。\n难瞒众眼病堂克，何用洞家儿子情。",
        "dynasty": "宋",
        "collection_info": null
    },
    {
        "title": "偈颂四十一首  其二五",
        "author": "释慧晖",
        "content": "传家清白，字字廓脱。\n玉袋金针，锋锋通达。\n今夜一轮月，千山万派流。\n不觉劫壶铁，巍然没去留。",
        "dynasty": "宋",
        "collection_info": null
    },
    {
        "title": "偈颂四十一首  其二六",
        "author": "释慧晖",
        "content": "玄月今朝白菊辰，含珠天草未开金。\n重阳九日初阳后，吹起香烟风正新。",
        "dynasty": "宋",
        "collection_info": null
    },
    {
        "title": "偈颂四十一首  其二七",
        "author": "释慧晖",
        "content": "铁夫破梦五更前，石人开眼一壶天。\n木马过闾风化后，玉虎振威野渡边。\n主人稳坐草堂前，硬翁独卧万芊天。\n三箇胡狲弄钱夜，格外难求宿鹤边。",
        "dynasty": "宋",
        "collection_info": null
    },
    {
        "title": "偈颂四十一首  其二八",
        "author": "释慧晖",
        "content": "鬼箭南山射石虎，神锋北岳刺骊龙。\n好是满堂霜月夜，寒冰出火旧家风。",
        "dynasty": "宋",
        "collection_info": null
    },
    {
        "title": "偈颂四十一首  其二九",
        "author": "释慧晖",
        "content": "阳月今朝初夜间，霜风吹地过金关。\n今宵分晓开炉火，仁者眉毛烧却寒。",
        "dynasty": "宋",
        "collection_info": null
    },
    {
        "title": "偈颂四十一首  其三○",
        "author": "释慧晖",
        "content": "小春霜刃，大家雪机。\n一堂禅侣，三世结制。\n时光可惜，岁花不留。\n自晨至暮，吃饭饮茶。\n道者一箇，无得禅心。\n从生至老，着衣谈笑。\n道流半箇，莫知自心。\n徒劳念情，不识玄旨，苦哉悲矣。\n贫道孤老，走年难繫。\n谨劝云众，一生归信。",
        "dynasty": "宋",
        "collection_info": null
    },
    {
        "title": "偈颂四十一首  其三一",
        "author": "释慧晖",
        "content": "弹指圆成八万门，掌中握却一干坤。\n铁围倒入黄泉底，一句截流万水源。",
        "dynasty": "宋",
        "collection_info": null
    },
    {
        "title": "偈颂四十一首  其三二",
        "author": "释慧晖",
        "content": "辜月今朝初一日，正当冬至满霜月。\n一阳佳节大家章，字字含玄向白日。",
        "dynasty": "宋",
        "collection_info": null
    },
    {
        "title": "偈颂四十一首  其三三",
        "author": "释慧晖",
        "content": "风吹松雪月当空，一色功中转步同。\n刖路分时无雪月，合同一色落功功。",
        "dynasty": "宋",
        "collection_info": null
    },
    {
        "title": "偈颂四十一首  其三四",
        "author": "释慧晖",
        "content": "璞玉光寒冰雪气，松柏操彰湛水裏。\n分明消息砂中金，丈夫自有冲天志。",
        "dynasty": "宋",
        "collection_info": null
    },
    {
        "title": "偈颂四十一首  其三五",
        "author": "释慧晖",
        "content": "除月今朝吉日朝，寒云断路韫天桥。\n纷飞白雪象王窟，骑底普贤在昨霄。",
        "dynasty": "宋",
        "collection_info": null
    },
    {
        "title": "偈颂四十一首  其三六",
        "author": "释慧晖",
        "content": "寒夜无炭衰老衣，凉机透骨古堂微。\n霜辛雪苦慕先律，雨宿风餐圆后奇。",
        "dynasty": "宋",
        "collection_info": null
    },
    {
        "title": "偈颂四十一首  其三七",
        "author": "释慧晖",
        "content": "北面半窗阴已极，南方全室阳斜得。\n不关阴气与阳光，岭上雪寒白似黑。",
        "dynasty": "宋",
        "collection_info": null
    },
    {
        "title": "偈颂四十一首  其三八",
        "author": "释慧晖",
        "content": "寒凉彻骨时，通身难去处。\n其间有眼在，新丰一曲子。",
        "dynasty": "宋",
        "collection_info": null
    },
    {
        "title": "偈颂四十一首  其三九",
        "author": "释慧晖",
        "content": "铁树风花物外春，一阳未发不传真。\n自斯织出锦机梦，江月布祥碧浪新。",
        "dynasty": "宋",
        "collection_info": null
    },
    {
        "title": "偈颂四十一首  其四○",
        "author": "释慧晖",
        "content": "今宵分岁限阴阳，宾主交和曾不藏。\n寒雪苦辛霜后路，明朝明旭露春芳。",
        "dynasty": "宋",
        "collection_info": null
    },
    {
        "title": "偈颂四十一首  其四一",
        "author": "释慧晖",
        "content": "玉珠连朵万年松，金鹤飞梢一样桐。\n三吉九祥当现座，千银七宝浄慈峯。",
        "dynasty": "宋",
        "collection_info": null
    },
    {
        "title": "偈颂三十首  其一",
        "author": "释慧晖",
        "content": "只箇玄妙诀，从来无异辙。\n拨开千嶂云，放出一天月。\n建化门头事，山僧未曾说。\n再来花木春，佛祖也难决。",
        "dynasty": "宋",
        "collection_info": null
    },
    {
        "title": "偈颂三十首  其二",
        "author": "释慧晖",
        "content": "衲僧活眼睛，见破四天明。\n六门之活计，处处而现成。",
        "dynasty": "宋",
        "collection_info": null
    },
    {
        "title": "偈颂三十首  其三",
        "author": "释慧晖",
        "content": "家风是自己，自己是家风。\n一如身心眼，全体是玄翁。",
        "dynasty": "宋",
        "collection_info": null
    },
    {
        "title": "偈颂三十首  其四",
        "author": "释慧晖",
        "content": "直把须弥锤子，正打虚空皷子。\n稳坐寥寥而不妨，全身寂寂而忘志。",
        "dynasty": "宋",
        "collection_info": null
    },
    {
        "title": "偈颂三十首  其五",
        "author": "释慧晖",
        "content": "吾门广大，从古难入。\n徒展两脚，不蹈阶级。\n元非宫内，岂得建立。",
        "dynasty": "宋",
        "collection_info": null
    },
    {
        "title": "偈颂三十首  其六",
        "author": "释慧晖",
        "content": "青山山上，白云云下。\n户外水寒，波心船点。",
        "dynasty": "宋",
        "collection_info": null
    },
    {
        "title": "偈颂三十首  其七",
        "author": "释慧晖",
        "content": "妙处彻底妙，玄处彻底玄。\n独知分外事，谁见壶中天。",
        "dynasty": "宋",
        "collection_info": null
    },
    {
        "title": "偈颂三十首  其八",
        "author": "释慧晖",
        "content": "真到做处，清虚妙体。\n时时随后，步步在前。",
        "dynasty": "宋",
        "collection_info": null
    },
    {
        "title": "偈颂三十首  其九",
        "author": "释慧晖",
        "content": "以大圆觉为我伽蓝，山河大地日月星辰。\n身心安居平等性智，天上天下唯我独尊。",
        "dynasty": "宋",
        "collection_info": null
    },
    {
        "title": "偈颂三十首  其一○",
        "author": "释慧晖",
        "content": "玉龙起雨上东天，石虎出风下北山。\n夜兔穿云南海底，昼乌破暗西畔岩。",
        "dynasty": "宋",
        "collection_info": null
    },
    {
        "title": "偈颂三十首  其一一",
        "author": "释慧晖",
        "content": "家传妙旨不言语，洞上真机绝外来。\n若有人云知父道，孤然孙子笑咍咍。",
        "dynasty": "宋",
        "collection_info": null
    },
    {
        "title": "偈颂三十首  其一二",
        "author": "释慧晖",
        "content": "路遮户外，家包云中。\n客游三月，主居月宫。",
        "dynasty": "宋",
        "collection_info": null
    },
    {
        "title": "偈颂三十首  其一三",
        "author": "释慧晖",
        "content": "风波灭尽而悔当时之事，碧海澄明而恨十分之恩。\n潭水月落而带清光之影，壶天云尽而存青霄之晴。",
        "dynasty": "宋",
        "collection_info": null
    },
    {
        "title": "偈颂三十首  其一四",
        "author": "释慧晖",
        "content": "棱棱一气未生，凄凄一神未现。\n默默风未起波，皎皎月未发光。\n历历万象未乱，明明森罗未参。",
        "dynasty": "宋",
        "collection_info": null
    },
    {
        "title": "偈颂三十首  其一五",
        "author": "释慧晖",
        "content": "佛日高悬，祖月弥朗。\n僧云漫漫，法雨浩浩。\n禅林花发，教风春迎。",
        "dynasty": "宋",
        "collection_info": null
    },
    {
        "title": "偈颂三十首  其一六",
        "author": "释慧晖",
        "content": "春色千林花正开，秋潭万水月犹明。\n夏热绿杨影满地，冬寒白树覆前庭。",
        "dynasty": "宋",
        "collection_info": null
    },
    {
        "title": "偈颂三十首  其一七",
        "author": "释慧晖",
        "content": "少室胡僧，履子留隻。\n米树应供，趺子出双。\n新丰老人，问杀首座。\n大阳兄者，兼养青鹞。",
        "dynasty": "宋",
        "collection_info": null
    },
    {
        "title": "偈颂三十首  其一八",
        "author": "释慧晖",
        "content": "枯木云笼秀，云中袍玉立。\n寒潭月夜圆，潭底侵鱼入。\n回头开正眼，头上戴帽出。\n芳草破春烟，草芊拂天内。",
        "dynasty": "宋",
        "collection_info": null
    },
    {
        "title": "偈颂三十首  其一九",
        "author": "释慧晖",
        "content": "绿岩枯木，不落人间。\n红谷芳草，不厌温寒。\n西南东北，各不相关。\n三段玄处，正开眼看。",
        "dynasty": "宋",
        "collection_info": null
    },
    {
        "title": "偈颂三十首  其二○",
        "author": "释慧晖",
        "content": "圆蟾出冷，晶旭入暖。\n惠光破暗，才辉照明。",
        "dynasty": "宋",
        "collection_info": null
    },
    {
        "title": "偈颂三十首  其二一",
        "author": "释慧晖",
        "content": "运步堂堂，通身历历。\n东道西说，南来北去。\n全得寸心，直用尺情。",
        "dynasty": "宋",
        "collection_info": null
    },
    {
        "title": "偈颂三十首  其二二",
        "author": "释慧晖",
        "content": "古佛道场，尚乘车子。\n澄源潭水，犹棹孤舟。\n夜鹤穿潭底，云月落银笼。\n天龙无雨，汗马而无鞭也。\n从此出生犊牛儿，金吼银声满芦水。\n微毛依旧正受中，玄角又带漫雪草。\n一回倒骑牧童梦，数笛吹来樵子歌。",
        "dynasty": "宋",
        "collection_info": null
    },
    {
        "title": "偈颂三十首  其二三",
        "author": "释慧晖",
        "content": "行脚大事，一段宗要。\n直拈起兔角佛杖，正举着龟毛祖拂。\n若人拈起举着时，人尽有礼谢在时。",
        "dynasty": "宋",
        "collection_info": null
    },
    {
        "title": "偈颂三十首  其二四",
        "author": "释慧晖",
        "content": "花露残春一样芳，月余潭底万年光。\n水脉冷寒凉焇焇，云形虚幕露堂堂。",
        "dynasty": "宋",
        "collection_info": null
    },
    {
        "title": "偈颂三十首  其二五",
        "author": "释慧晖",
        "content": "春梦朦胧，秋月玲珑。\n夏凉寂寂，冬寒空空。",
        "dynasty": "宋",
        "collection_info": null
    },
    {
        "title": "偈颂三十首  其二六",
        "author": "释慧晖",
        "content": "梁土皇帝，南天太子。\n相见端的，不识妙旨。\n廓然不识莫公私，太子皇帝对面时。\n一片檀香炉上火，残红吹起发花枝。",
        "dynasty": "宋",
        "collection_info": null
    },
    {
        "title": "偈颂三十首  其二七",
        "author": "释慧晖",
        "content": "灵剑刃辉在匣中，清光所照侵虚空。\n密通消息不传句，天上人间功不同。",
        "dynasty": "宋",
        "collection_info": null
    }
]